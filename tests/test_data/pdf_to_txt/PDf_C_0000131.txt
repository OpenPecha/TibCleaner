~1~༄༅། །སྡོམ་པ་གསུམ་གྱི་རབ་ཏུ་དབྱེ་བའི་གཞུང་ལུགས་
ལེགས་པར་བཤད་པ་བཞུགས་སོ། །
སྤོས་ཁང་པ་འཇམ་དབྱངས་རིན་ཆེན་རྒྱལ་མཚན།
རྒྱ་གར་སྐད་དུ། སཾ་བྷ་ར་ཏྲི་པྲ་བྷ་ཛཱ་ནཾ་ས་མ་ཡ་སུ་བྷ་ཥ་ཏཾ། བོད་སྐད་དུ། སྡོམ་པ་གསུམ་གྱི་རབ་ཏུ་དབྱེ་
བའི་གཞུང་ལུགས་ལེགས་པར་བཤད་པ། དཔལ་ལྡན་བླ་མ་ལྷག་པའི་ལྷར་བཅས་སྐྱབས་གནས་མཆོག་ཏུ་
གྱུར་པ་རྣམས་ལ་གུས་པས་ཕྱག་འཚལ་ལོ། །དགེ་ལེགས་ཀུན་འབྱུང་ཐུགས་བསྐྱེད་ཐུགས་རྗེའི་ས་ཆེན་འདི་
ཉིད་ལུས་ཅན་ཀུན་གྱི་ཉེར་འཚོའི་གཞི། །ཆོས་ཚུལ་མཐའ་ཡས་ཇི་སྙེད་ཇི་བཞིན་གཟིགས་པ་འདི་ནི་ནམ་
མཁའི་ཁྱོན་གྱི་ཕ་མཐར་སོན། །སེམས་ཅན་ཁམས་བཞིན་གང་ལ་གང་འདུལ་མཛད་པ་འདི་ནི་ཀུན་ལ་སྙོམས་
པའི་དགའ་སྟོན་ལགས། །བསྔགས་འོས་དམ་པ་ལྷ་ཡི་ལྷར་གྱུར་སྐྱབས་གནས་ཀུན་འདུས་བླ་མ་མཆོག་ལ་
གུས་པས་འདུད། །རབ་གསལ་མཁྱེན་པའི་འོད་ཟེར་དྲྭ་བ་ཆོས་དབྱིངས་དབུས་གསལ་མཐའ་དང་མཉམ། །རབ་
མཆོག་ཐུགས་རྗེའི་ཆུ་འཛིན་དྲྭ་བ་མཐའ་ཡས་གདུལ་བྱའི་ཕྱོགས་ཀུན་ཁྱབ། །རབ་དཀར་སྤྲིན་ལས་ཆར་རྒྱུན་
དྲྭ་བ་ཕན་བདེའི་མྱུ་གུ་སྐྲུན་མཛད་པ། །རབ་ཏུ་ཞི་བའི་ལམ་བཟང་སྟོན་པའི་ཐུབ་དབང་སྲས་བཅས་རྒྱལ་གྱུར་
ཅིག །འགྲོ་བ་ཀུན་གྱི་འདོད་དགུའི་དཔལ་འབྱོར་མི་ཟད་འབྱུང་བའི་ཡིད་བཞིན་གཏེར། །སྲིད་པའི་ཟུག་རྔུ་
ཀུན་སྦྱོར་འཆིང་བ་དྲུངས་ནས་འབྱིན་བྱེད་སྨན་གྱི་མཆོག །སངས་རྒྱས་བསྟན་པ་ལུང་དང་རྟོགས་པ་ཐོག་
མཐའ་རབ་ཏུ་དགེ་བའི་ཆོས། །སྤྲིན་བྲལ་མཁའ་ལ་ཉི་ཤར་ཇི་བཞིན་ཕྱོགས་དུས་ཀུན་ནས་གསལ་གྱུར་ཅིག །གང་
གི་ཐུགས་བརྩེས་ཉེར་བཟུང་ལེགས་བཤད་རྣ་བའི་དགའ་སྟོན་གྱིས། །ཡིད་ཀྱི་མུན་བཅོམ་ཟབ་ཅིང་རྟོགས་
དཀའི་སྦས་དོན་སྣང་མཛད་པ། །ཡོན་ཏན་འབྱུང་གནས་བཤེས་གཉེན་ལྷག་པའི་ལྷར་བཅས་རྣམས་ལ་དུས་
ཀུན་ཏུ། །བཀའ་དྲིན་དྲན་པས་འདུད་དོ་མཁྱེན་བརྩེ་ནུས་པའི་དཔལ་གྱིས་བསྐྱང་དུ་གསོལ། །བདེ་གཤེགས་
བསྟན་པ་དམ་ཆོས་པདྨའི་ཚལ། །འཛིན་སྐྱོང་སྤེལ་བའི་འོད་སྟོང་རབ་འཕྲོ་བའི། །བསྟན་འཛིན་སྐྱེས་མཆོག་སྨྲ་
བའི་ཉི་མ་རྣམས། །ཕྱོགས་བཅུ་དུས་གསུམ་བཞུགས་ལ་གུས་ཕྱག་འཚལ། །རྟེན་ཅིང་འབྲེལ་འབྱུང་ཟབ་ཅིང་~2~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
རྒྱ་ཆེའི་དོན། །སྒྲོ་སྐུར་དྲི་མ་སྤངས་ནས་ཚུལ་བཞིན་དུ། །བདག་གཞན་སྨིན་གྲོལ་ལམ་དུ་སྒྲོད་པ་དེ། །སངས་
རྒྱས་བསྟན་པ་འཛིན་པའི་རྣམ་ཐར་ཡིན། །ཐོག་མེད་དུས་ནས་གོམས་པའི་འཁྲུལ་རྟོག་རྣམས། །ཤས་ཆེར་
འཕེལ་བའི་ཕྱོགས་འཛིན་ཀུན་སློང་གིས། །རྒྱལ་བའི་བཀའ་དང་དགོངས་འགྲེལ་ཚིག་དོན་ལ། །སྒྲུབ་དང་སུན་
འབྱིན་མང་པོ་གང་དུ་དགོས། །འགྲོ་བའི་ཁམས་དང་དབང་པོ་མཐའ་ཡས་ཕྱིར། །དེ་དང་དེ་ལ་ཆོས་སྒོ་མཐའ་
ཡས་པ། །ལེགས་གསུངས་རང་རང་སྐལ་བ་ཇི་བཞིན་དུ། །སྨིན་གྲོལ་མཛད་པ་ཀུན་མཁྱེན་ཁྱད་ཆོས་ཡིན། །དྲང་
དོན་ངེས་དོན་དགོངས་དང་ལྡེམ་དགོངས་དང་། །ཇི་བཞིན་སྒྲ་དང་ཇི་བཞིན་མ་ཡིན་པ། །སྣ་ཚོགས་ནད་ལ་སྨན་
དཔྱད་སྣ་ཚོགས་བཞིན། །གནང་བཀག་སྣ་ཚོགས་མཁྱེན་པ་ཐུབ་དབང་ལགས། །
འདིར་བཤད་པར་བྱ་བ་བསྟན་བཅོས་སྡོམ་པ་གསུམ་གྱི་རབ་ཏུ་དབྱེ་བ་འདི་ནི། ཐེག་པ་གསུམ་དང་།
རྒྱུད་སྡེ་བཞི་དང་། ཕྱི་ནང་གི་རིག་པའི་གནས་དང་། གྲུབ་པའི་མཐའ་དང་། འཇིག་རྟེན་ལུགས་ཀྱི་རྣམ་གཞག་
ལ་སོགས་བརྗོད་པར་བྱ་བ་ཤིན་ཏུ་ཟབ་ཅིང་རྒྱ་ཆེ་བར་གྱུར་པས། བློ་གྲོས་ཉི་ཚེ་བར་གྱུར་པའི་གང་ཟག་ཁོ་བོ་
ལྟ་བུའི་སྤྱོད་ཡུལ་མ་ཡིན་མོད་ཀྱི། འོན་ཀྱང་སྐྱེ་དགུའི་ཕན་བདེ་མཐའ་ཡས་པའི་གཞིར་གྱུར་པ། རྒྱལ་བའི་
བསྟན་པ་དམ་པའི་ཆོས་ཡུན་རིང་དུ་སྒྲོ་སྐུར་གྱི་རྙོག་པས་མ་བསླད་པར་རྒྱས་པར་གྱུར་ཅིག་སྙམ་དུ་བསམས་
ནས། རྩོམ་པའི་བློ་སྐྱོན་ཆོས་དང་གང་ཟག་ལ་རང་དང་གཞན་གྱི་ཕྱོགས་སུ་ཞེན་ཅིང་སྡང་པས་ཀུན་ནས་བླངས་
ཏེ་བསྟན་བཅོས་ཀྱི་ཚིག་དོན་རྣམས་ཕྱིར་ལ་བཅུས་ཤིང་འཕུལ་བ་དང་། ནང་དུ་བཅུས་ཤིང་འཐེན་པའི་སྒོ་ནས་
བླང་དོར་བྱེད་པའི་ངན་རྟོག་རྒྱང་རིང་དུ་དོར་ཅིང་། རང་གི་བློ་གྲོས་ལ་ནུས་པ་ཅི་ཡོད་ཀྱིས་གཤིས་ལ་ཇི་ལྟར་
གནས་པ་བཞིན་དུ་བཤད་པར་བྱའོ། །
དེ་ལ་ཐོག་མར་བསྟན་བཅོས་མཛད་པོ་ཆོས་རྗེ་ས་སྐྱ་པཎྜི་ཏ་ཀུན་དགའ་རྒྱལ་མཚན་དཔལ་བཟང་པོ་
ཞེས་མཚན་ཡོངས་སུ་གྲགས་པ་དེ་ཉིད་ཇི་ལྟར་བྱོན་པའི་ཚུལ་ནི། འཛམ་བུའི་གླིང་གི་ལྟེ་བར་གྱུར་པ་རྡོ་རྗེའི་
གདན་ནས་བྱང་ཕྱོགས་སུ་དཔག་ཚད་བརྒྱ་བསྒྲོད་པའི་ས་ཕྱོགས་གཙང་ལ་སྟོད་གྲོམ་པའི་ཡུལ་གྱི་སྙིང་པོ།
དཔལ་ལྡན་ས་སྐྱའི་ཆོས་སྡེ་ཆེན་པོའི་བྱང་། ག་ར་ཞེས་བྱ་བའི་ལུང་པར། ཡབ་མཐུ་སྟོབས་ཀྱི་དབང་ཕྱུག་བིརྺ་
པའི་སྤྲུལ་པ་ས་ཆེན་ཀུན་དགའ་སྙིང་པོའི་སྲས་བཞིའི་ཆུང་ཤོས་དཔལ་ཆེན་འོད་པོ་དང་། ཡུམ་མང་གར་བ་ཉི་
ཁྲི་ལྕམ་གྱི་ལྷུམས་སུ་ཞུགས་པའི་ཚེ། ཡུམ་གྱི་རྨི་ལམ་དུ་ཀླུའི་རྒྱལ་པོ་སྤྱི་གཙུག་རིན་པོ་ཆེ་འོད་འབར་བས་སྤྲས་
པ་གཅིག་གནས་གཡོར་དུ་བྱུང་བར་རྨིས་ཏེ། ལུས་སེམས་དགའ་བདེས་ཁྱབ་པར་གྱུར་ཏོ། །
དེ་ནས་ཆུ་ཕོ་སྟག་གི་ལོ་ཁྲུམས་ཟླ་བའི་ཉི་ཤུ་དྲུག་ལ་ས་གཡོ་བ་དང་ལུང་པ་འོད་ཀྱིས་གང་བ་དང་། ~3~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མཁའ་འགྲོ་མང་པོ་འདུ་བ་དང་། མེ་ཏོག་གི་ཆར་འབབ་པ་ལ་སོགས་ལྟས་ཁྱད་པར་ཅན་དང་བཅས་ནས་བདེ་
བར་བཙས་སོ། །དབུའི་གཙུག་ཏོར་འབུར་བ་དང་། སྨིན་མཚམས་མཛོད་སྤུས་བརྒྱན་པ་དང་། ཕྱག་ཞབས་
འཁོར་ལོ་བྲིས་པ་དང་། གསང་བའི་གནས་སྦུབས་སུ་ནུབ་པ་ལ་སོགས་མཚན་བཟང་པོས་མཛེས་ཤིང་སྐྱེ་བོ་དུ་
མ་ངོ་མཚར་དུ་འཛིན་པར་གྱུར་ཏོ། །གོག་པོ་འགོག་པའི་སྐབས་སུ་ས་ལ་རྒྱ་གར་གྱི་ཡི་གེ་འདྲི་བ་དང་། སཾ་སྐྲི་
ཏའི་སྐད་དུ་ཀློག་པ་བྱུང་སྟེ། རྒྱ་བོད་ཀྱི་ཀློག་དང་ཡི་གེ་ཐམས་ཅད་མ་བསླབས་པར་མཁྱེན་པ་ཡིན་ནོ། །བྱིས་
པའི་ཐོ་ཅོ་མི་མཛད་ཅིང་ཚངས་སྤྱོད་ཀྱི་དགེ་བསྙེན་བླངས་ནས་ཀུན་སྤྱོད་རྣམ་པར་དག་པས་བཟོ་དང་། རྩིས་
དང་འཇིག་རྟེན་ལུགས་ཀྱི་བསྟན་བཅོས་རྣམས་གསན་པ་དང་གཟིགས་པ་ཙམ་གྱིས་མཁྱེན་པར་གྱུར་ཏོ། །རྗེ་
བཙུན་གྲགས་པ་རྒྱལ་མཚན་ལ་དཔལ་ཀྱཻ་རྡོ་རྗེའི་དབང་རྒྱུད་འགྲེལ་པ་འགྲེལ་བཤད་མན་ངག་དང་བཅས་པ་
གསན་ཅིང་ཐུགས་སུ་ཆུད་དོ། །
གཞན་ཡང་བདེ་མཆོག་དང་གསང་འདུས་འཕགས་སྐོར། ཡེ་ཤེས་ཞབས་ཀྱི་སྐོར། རྣལ་འབྱོར་རྒྱུད་དང་།
བྱ་བ་དང་སྤྱོད་པའི་རྒྱུད་སྐོར་མང་པོ་བདེན་རྫུན་ཆེན་པོ་དང་། མཁན་པོ་ཆོས་རྗེ་པཎ་ཆེན་ལ་གསན། དུས་ཀྱི་
འཁོར་ལོ་དབང་རྒྱུད་མན་ངག་དང་བཅས་པ་དང་། ཚད་མ་རྣམ་འགྲེལ་མདོ་དང་སྦྱར་བའི་བཤད་པ་གསན་
ཅིང་སྒྱུར་བཅོས་མཛད། པཎྜི་ཏ་སུ་ག་ཏ་ཤྲཱི་དང་། སཾ་ག་ཤྲཱི་དང་། དཱ་ན་ཤྲཱི་ལས་སྒྲ་སྙན་ངག་སྡེབ་སྦྱོར་མངོན་
བརྗོད་ཟློས་གར་ལ་སོགས་མཐའ་དག་གསན་ཅིང་ཐུགས་སུ་ཆུད་དོ། །
གཞན་ཡང་རྒྱལ་བ་བྱམས་པ་དང་འཕགས་པ་ཀླུ་སྒྲུབ་ཡབ་སྲས་དང་དཔལ་ལྡན་ཐོགས་མེད་སྐུ་མཆེད་
ཀྱི་བསྟན་བཅོས་འགྲེལ་པ་བཤད་སྲོལ་མན་ངག་རྣམས་དང་། ཕྱག་རྒྱ་ཆེན་པོའི་སྐོར་དང་། ཇོ་བོ་རྗེའི་ཆོས་
སྐོར་བཀའ་གདམས་ལུགས་སུ་གྲགས་པ་སོགས་གཞུང་དང་གདམས་པ་ཕལ་ཆེར་གསན་ཅིང་མཁྱེན་པར་
མཛད་དོ། །མནལ་ལམ་དུའང་ས་སྐྱའི་ཨ་ཕྱི་འབུམ་པའི་རྩར་ཀུན་མཁྱེན་གཉིས་པ་དབྱིག་གཉེན་ཡིན་ཟེར་
བའི་པཎྜི་ཏ་སྐུ་ཤ་སྔོ་སེར་བ་གཅིག་ལ་མངོན་པ་མཛོད་ཟླ་བ་གཅིག་གསན་ཅིང་མནལ་སད་པའི་ཚེ་མ་བསྙེལ་
བར་མཁྱེན་ཏེ། ཕྱིས་མཁན་པོ་པཎ་ཆེན་ལ་གསན་པ་དང་ཁྱད་པར་མ་བྱུང་བ་དང་། སློབ་དཔོན་ཕྱོགས་གླང་ལ་
ཚད་མ་གསན་པ་དང་། ཡང་སློབ་དཔོན་ཕྱོགས་གླང་གི་གདན་སར་བཀོད་པ་ཡིན་ཟེར་ནས། ཁོང་གི་བཞུགས་
གནས་བྲག་ཕུག་པོ་ཏི་མང་པོ་བཅེར་བ་གཅིག་གི་ལྡེ་མིག་གཏད་པར་རྨིས་པས་ཚད་མའི་ཚིག་དོན་མཐའ་དག་
མཁས་པར་མཁྱེན་པ་དང་། ཚད་མ་རྣམ་འགྲེལ་གྱི་མཆོད་བརྗོད་ཤླཽ་ཀ་གཅིག་སཾ་སྐྲྀ་ཏའི་སྐད་དུ་བཤད་པས།
ཕྲག་གོང་གཉིས་ནས་ཉི་ཟླ་ཤར་བ་ལ་སོགས་ངོ་མཚར་བའི་ལྟས་མང་པོ་དང་། ཡང་ཁྱོད་ནི་སྐྱེ་བ་མང་པོར་~4~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འཇམ་པའི་དབྱངས་ཀྱིས་རྗེས་སུ་བཟུང་ཞིང་རྗེ་བཙུན་ཆེན་པོ་ཁྱོད་ཀྱི་བླ་མར་གྱུར་པ་ཡིན་ཏེ། གཞན་སུས་ཀྱང་
འདུལ་བར་མི་འགྱུར་རོ་ཞེས་པའི་སྒྲ་ནམ་མཁའ་ལས་གྲགས་པ་གསན་པ་དང་། ཡང་ཐོ་རང་རྗེ་བཙུན་ཆེན་
པོའི་གཡས་ན་དཔལ་ལྡན་བིརྺ་པ་དང་། གཡོན་ན་ཤར་ཕྱོགས་ནག་པོ་པ་བཞུགས་ནས། ཁྱོད་སྐྱེ་བ་འདིའི་འོག་
ཏུ་ཤར་ཕྱོགས་མུ་མུ་ནིའི་རྒྱལ་པོ་ཉི་མའི་སྟོབས་འཕེལ་གྱི་བུར་གྱུར་ནས་བྱང་ཆུབ་སེམས་དཔའི་སྤྱོད་པ་སྤྱོད།
དེའི་རྗེས་སུ་དེ་བཞིན་གཤེགས་པ་དྲི་མ་མེད་པའི་དཔལ་ཞེས་བྱ་བར་འགྱུར་རོ། །ཞེས་ལུང་བསྟན་ཅིང་། གྲུབ་
ཐོབ་གཉིས་ཀྱིས་ཀྱང་དེ་དེ་བཞིན་ནོ་ཞེས་མཐུན་འགྱུར་དང་འཛུམ་པ་མཛད་པར་གྱུར་པ་དང་། རྗེ་བཙུན་ཆེན་
པོ་སྐུ་བསྙེལ་བའི་ཚུལ་བསྟན་པའི་ཚེ། བསྙུན་གཡོག་ངལ་དུབ་མཐའ་དག་ཁྱད་དུ་བསད་པ་མཛད་དེ། བླ་མའི་
རྣམ་སྣང་དང་མི་བསྐྱོད་པ་སྦྱངས་ཤིང་ཞལ་དུ་གསོལ་བས་རོ་མཆོག་ཏུ་གྱུར་པ་མྱོང་ཞིང་བླ་མ་འཇམ་དབྱངས་
དངོས་སུ་གཟིགས་ཏེ། ཤེས་བྱའི་གནས་མཐའ་དག་མཁྱེན་པ་དང་། མི་དང་མི་མ་ཡིན་པ་སྟོབས་པོ་ཆེ་ཐམས་
ཅད་དབང་དུ་འདུས་ནས་བཀའ་བསྒོ་བ་ལས་མི་འདའ་བ་བྱུང་ངོ་། །
ཁ་ཆེ་པཎ་ཆེན་ཤཱཀྱ་ཤྲཱི་བོད་དུ་ཕེབས་པའི་དུས་སུ་ཞལ་དུ་རྒྱན་གོང་གི་གཙུག་ལག་ཁང་ཆེན་མོར་
མཁན་པོ་ཁ་ཆེ་བསོད་སྙོམས་པ་ཆེན་པོ་དང་། སློབ་དཔོན་སྤྱི་བོ་ལྷས་པ་བྱང་ཆུབ་འོད་དང་། ཞུ་སྟོན་དོན་མོ་རི་
པ་ལ་སོགས་པ་རྒྱ་བོད་ཀྱི་དགེ་སློང་མང་པོའི་དབུས་སུ་རབ་བྱུང་དང་བསྙེན་རྫོགས་མཛད། གཞི་ངེས་འབྱུང་གི་
ཚུལ་ཁྲིམས་རྣམ་པར་དག་པ་ལ་ལེགས་པར་གནས་ཤིང་། འཆད་རྩོད་རྩོམ་པ་དང་། བསྟན་པའི་སྙིང་པོ་སྒྲུབ་པ་
ལྷུར་ལེན་པའི་སྒོ་ནས་ཐུབ་པའི་བསྟན་པ་རིན་པོ་ཆེ་སྤྱན་གྱི་འབྲས་བུ་ལྟར་གཅེས་པར་བཟུང་སྟེ་ལེགས་པར་
བསྐྱངས་སོ། །
ཁྱད་པར་དུ་བསྟན་བཅོས་འདི་ཉིད་བརྩམས་པའི་ཚུལ་ནི། གངས་རིའི་ཁྲོད་འདིར་སངས་རྒྱས་ཀྱི་
བསྟན་པ་ལ་རང་བཟོའི་རྣམ་རྟོག་གིས་སྦྱར་བའི་ལྟ་སྤྱོད་ནོར་པ་དུ་མ་ཞིག་སྣང་བ་རྣམས་འཕེལ་བར་གྱུར་ན་
མཐོ་རིས་དང་ཐར་པ་འདོད་པའི་སྐྱེ་བོ་དུ་མ་ལམ་ལོག་པར་ཞུགས་ཏེ། འབད་པ་དོན་མེད་དུ་གྱུར་ན་མི་རུང་ངོ་
སྙམ་དུ་དགོངས་པའི་ཐུགས་རྗེ་ཆེན་པོ་དང་། རིགས་པ་དང་མི་རིགས་པའི་རྣམ་པར་དཔྱོད་པའི་གཟིགས་པ་
སྒྲིབ་པ་མི་མངའ་བས་ལེགས་པར་ཕྱེ་སྟེ་བསྟན་པས་བསྟན་པའི་ཉི་མ་ལོག་རྟོག་གི་སྤྲིན་དང་བྲལ་བས། གདུལ་
བྱའི་གླིང་དུ་ཡང་དག་པའི་ལམ་གྱི་སྣང་བ་རྒྱས་པར་འགྱུར་རོ་ཞེས་མཁྱེན་པ་དང་བརྩེ་བ་ཟུང་དུ་འཇུག་པའི་
ཐུགས་དགོངས་བླ་ན་མེད་པས་རྩོམ་པར་བཞེད་པ་ཐུགས་ལ་འཁྲུངས་པའི་ཚེ། སློབ་དཔོན་ཟངས་ཚ་བསོད་
ནམས་རྒྱལ་མཚན་གྱིས། སྐྱེ་བོ་མང་པོ་སྡིག་པ་གསོག་ཅིང་སྐུར་པ་འདེབས་པའི་གཞིར་འགྱུར་བས་མི་རྩོམ་~5~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པར་ཞུ་ཞེས་གསོལ་བས། ཆོས་རྗེ་སྤྱན་ཆེར་རེརཡུན་རིང་དུ་གཟིགས་ནས། གཞན་དག་བསྟན་བཅོས་བཟང་
པོ་རྩོམ་པར་བསྐུལ་བ་ཡིན་ན། ཁྱོད་དེ་ལས་ལོག་ཏེ་སྨྲ་བར་འདུག་ཨང་གསུངས་ནས་མི་རྩོམ་པར་དགོངས་
པའི་ཚེ། ཐོ་རངས་མནལ་ལམ་དུ་ཐུབ་པ་ཆེན་པོའི་སྐུ་མི་གཙང་བས་གོས་པ་འཁྲུད་པར་བརྩོན་པ་མེད་པ་དང་།
འཕགས་པ་འཇམ་དཔལ་དང་སྤྱན་རས་གཟིགས་དང་བྱམས་པ་ལ་སོགས་པའི་རྒྱལ་སྲས་མང་པོ་སྐུ་རྒྱབ་
བསྟན་ནས་བཞུགས་པ་དང་། འཕགས་པ་ཀླུ་སྒྲུབ་ལ་སོགས་པ་མང་པོ་བྱང་ཆུབ་ཀྱི་ཤིང་སྐམ་པོ་ལ་སྐུ་བརྟེན་ཏེ་
བསྙེལ་བ་ལྟར་བཞུགས་པ་ལ་སོགས་པ་གཟིགས་ནས་མནལ་སད་པའི་ཚེ། བསྟན་བཅོས་བརྩམས་ན་མི་མི་
དགའ། མ་བརྩམས་ན་ལྷ་མི་མཉེས་པར་འདུག་དགོངས་ཏེ། ཡི་དམ་ལྷ་ལ་གསོལ་བ་བཏབ་ནས་བརྩམས་སོ། །
སྐྱེ་བོ་བླུན་པོ་རང་ཉིད་ཀྱི་ལྟ་བ་ངན་པ་མཆོག་ཏུ་འཛིན་པ་འགའ་ཞིག་བསྟན་བཅོས་འདི་ཉིད་རང་གི་
འདོད་པ་གཙོ་བོར་བཟུང་ནས་ཕ་རོལ་ལ་སྡང་བའི་དབང་གིས་བརྩམས་པ་ཡིན་ནོ་ཞེས་མཚན་མར་འཛིན་ཅིང་
སྨྲ་བ་དག་ཀྱང་སྣང་མོད་ཀྱི། དེ་དག་ནི་རང་ཉིད་ཕུང་བའི་ཕྱིར་འབད་པ་བྱེད་པ་ཡིན་ཏེ། གང་ཞིག་དེ་འདྲའི་
རྒྱལ་སྲས་སྦྱིན་བདག་ལ། །གལ་ཏེ་ངན་སེམས་སྐྱེད་པར་བྱེད་ན་དེ། །ངན་སེམས་སྐྱེས་པའི་གྲངས་བཞིན་
བསྐལ་པར་ཡང་། །དམྱལ་བར་གནས་པར་འགྱུར་ཞེས་ཐུབ་པས་གསུངས། །ཞེས་པ་ལྟར་རོ། །དེ་བས་ན་ཆོས་
དང་ཆོས་མ་ཡིན་པ་ལེགས་པར་མཁྱེན་ཅིང་། སངས་རྒྱས་ཀྱི་བསྟན་པ་ལ་གཅེས་པར་འཛིན་པའི་སྐྱེས་བུ་དམ་
པ་འདི་ལྟ་བུ་སྲོག་གི་ཕྱིར་ཡང་ཉེས་པར་སྤྱོད་པ་མི་མངའ་འོ། །
ཆོས་རྗེ་འདིའི་སྙན་པའི་གྲགས་པས་འཕགས་པའི་ཡུལ་དུ་ཁྱབ་པར་གྱུར་ཏེ། ལྷོ་ཕྱོགས་བྲམ་ཟེའི་
རིགས་ཚངས་པ་དང་དབང་ཕྱུག་དང་ཁྱབ་འཇུག་དང་ནོར་ལྷའི་བུ་ལ་སོགས་པ་སྐྱབས་སུ་འཛིན་པར་རིག་བྱེད་
བཞི་དང་། གྲངས་ཅན་དང་རིག་པ་ཅན་གྱི་གྲུབ་པའི་མཐའ་ལ་མཁས་པར་སྦྱངས་ཤིང་། ལྟ་བ་ལོག་པར་འཛིན་
པས་སེམས་ཁེངས་པ། འཕྲོག་བྱེད་དགའ་བོ་ལ་སོགས་པའི་ཕྱི་རོལ་པའི་སྟོན་པ་དྲུག་གིས། འདི་སྐད་ཅེས་ཁོ་
བོ་ཅག་རྣམས་བྱང་ཕྱོགས་ཁ་བ་ཅན་གྱི་ལྗོངས་སུ་སོང་ལ། དེ་ན་ཡོད་པའི་སྐྱེ་བོ་དགེ་སྦྱོང་གོའུ་ཏ་མའི་སློབ་མར་
ཁས་འཆེ་ཞིང་། ཆང་དང་བུད་མེད་ཀྱི་བརྟུལ་ཞུགས་ཅན་དེ་དག་སུན་དབྱུང་བར་བྱའོ་ཞེས་གླེངས་ནས། མཐར་
གྱིས་འོངས་ཏེ་མང་ཡུལ་སྐྱིད་གྲོང་དུ་འོངས་པའི་ཚེ། བོད་ཡུལ་གྱི་སྡེ་སྣོད་འཛིན་པ་གཞན་སུ་ཡང་སྤྲོ་བར་མ་
གྱུར་ཏེ། དེའི་ཚེ་ཆོས་རྗེ་ཉིད་ཀྱིས་རྩོད་པའི་སྐབས་ཕྱེ་ནས་ཕན་ཚུན་བདེ་བར་བྱོན་རྣམས་འོངས་པ་ལེགས་སོ་
ཞེས་གསོང་པོར་སྨྲ་ཞིང་བཞིན་འཛུམ་པས་འཁོད་པ་དང་། རལ་པ་ཅན་དག་ན་རེ་ངེད་ཅག་གི་རིགས་རྣམ་པར་
དག་པ་འདི་ནི་བླ་མ་ཚངས་པ་ཉིད་ནས་དེང་སང་གི་བར་དུ་གོའུ་ཏ་མའི་ལུགས་དང་མ་འདྲེས་ཤིང་དེ་ལ་སྐྱབས་~6~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སུ་འགྲོ་མ་མྱོང་བའི་གཙང་མ་ཁྱད་པར་ཅན་ཡིན་ནོ་ཞེས་ཟེར་རོ། །དེ་ལ་ཆོས་རྗེ་ཉིད་ཀྱིས་ཚངས་པ་དེ་ནི་ཁོ་
བོའི་སྟོན་པ་ལ་ཤིན་ཏུ་གུས་ཤིང་སྐྱབས་སུ་སོང་བ་ཡིན་མོད་ཀྱི། འོན་ཀྱང་གཏི་མུག་ཆེ་བས་ད་དུང་གཉིད་ཀྱིས་
ནོན་པ་མ་ཡིན་ནམ། འདི་སྐད་དུ། རབ་མཆོག་ལག་པ་བཞི་པ་བཅུ་དྲུག་ཕྱེད་ཕྱེད་གདེང་བས་རིག་བྱེད་འདོན་
མཁས་ངེས་བརྗོད་སྨྲ་བ་པོ། །གསེར་གྱི་མངལ་དང་དྲི་མེད་པངྨའི་སྐྱེས་གནས་ཚངས་པ་དེ་ཡང་ད་དུང་གཉིད་
ལོག་གྱུར་པ་ཡིན། །ཞེས་པ་དང་། ཁོ་བོའི་སྟོན་པ་སྟོབས་བཅུ་མངའ་བ་དེ་ནི་རྟག་པར་རབ་ཏུ་སྔ་བར་ནམ་
ལངས་གྱུར་པའོ། །ཞེས་སྨྲས་པ་དང་། ཤིན་ཏུ་མ་བཟོད་པར་གྲུབ་པའི་མཐའ་གཞུང་འཛུགས་པ་ལ་ཞུགས་ཏེ་
རང་རང་གི་བློ་ལ་ནུས་པ་ཅི་ཡོད་པའི་གཏན་ཚིགས་ཀྱིས་གཏན་ལ་ཕབ་པའི་མཇུག་ཏུ་ལྟ་བ་ལོག་པས་དྲེགས་
པའི་བྲམ་ཟེ་དེ་དག་ཡང་དག་པའི་རིགས་པས་ཚར་བཅད་ཅིང་མི་སྨྲ་བའི་བརྟུལ་ཞུགས་ལ་བཀོད་ནས་རལ་
པའི་ཁུར་རྣམས་བྲེགས་ཤིང་རབ་ཏུ་བྱུང་བར་མཛད་དོ། །རལ་པ་དག་འཇམ་པའི་དབྱངས་ཀྱི་ལྷ་ཁང་དུ་ཕུལ་
ནས་ད་ལྟ་ཡང་ཡོད་དོ། །བོད་ཡུལ་དུ་འཁྲུངས་པའི་སྐྱེས་བུ་དམ་པ་ཇི་སྙེད་ཀྱི་ནང་ནས་སྐུ་ཚེ་འདིར་སྦྱངས་པའི་
སྦྱོར་བྱུང་གི་མཁས་པ་མང་དུ་བྱུང་མོད་ཀྱི། རྗེས་ཐོབ་ཀྱི་བློ་གྲོས་ཆོས་རྗེ་འདི་ལ་འགྲན་པར་ནུས་པ་སུ་ཡང་མ་
བྱུང་ངོ་། །
བླ་མ་རྗེ་བཙུན་ཆེན་པོ་སྐུ་གཤེགས་ཁར། ཁྱོད་ཀྱི་ཚེ་གཞུག་ཏུ་ཤར་ཕྱོགས་ནས་ཞྭ་དང་ ལྷ ྭམ་དང་ཆ་
ལུགས་འདི་ལྟ་བུ་ཡོད་པས་ཁྱོད་འབོད་དུ་འོང་གིས་དེ་དུས་ངེས་པར་སོང་ཞིག   །སངས་རྒྱས་ཀྱི་བསྟན་པ་
དང་སེམས་ཅན་ལ་ཕན་པ་རྒྱ་ཆེན་པོ་འབྱུང་ངོ་ཞེས་གསུངས་ཤིང་། ཁ་ཆེ་པཎ་ཆེན་རྒྱ་གར་ཤར་ཕྱོགས་གསེར་
འོད་མཚན་ཞེས་བྱ་བའི་གཙུག་ལག་ཁང་ན་བཞུགས་པའི་ཚེ། རྒྱ་ནག་གི་རྒྱལ་པོས་སྤྱན་འདྲེན་པའི་ཕོ་ཉ་བྱུང་
བའི་ཐོ་རངས་ཀྱི་དུས་སུ། འཕགས་པ་སྤྱན་རས་གཟིགས་ཀྱི་སྤྲུལ་པའི་དགེ་སློང་ཤིན་ཏུ་དཀར་ཞིང་མཛེས་པ་
ཞིག་གིས། ད་ལྟ་ཁྱོད་ཀྱིས་འདུལ་བའི་དུས་ལ་མ་བབ། བོད་ཡུལ་དུ་ཁྱོད་ཀྱི་སློབ་མ་འཇམ་པའི་དབྱངས་ཀྱིས་
བྱིན་གྱིས་བརླབས་པ་ཞིག་འབྱུང་བ་དེའི་གདུལ་བྱ་ཡིན་ནོ། །ཞེས་ལུང་བསྟན་ནོ། །
དེ་དག་དང་མཐུན་པར་ཧོར་གྱི་རྒྱལ་པོ་ཇི་གིར་གན་གྱི་སྲས་ཐེ་ལོ་ནོ་ཡོན་གྱི་སྲས་ཨེ་ཆེན་གོ་དན་གྱིས་
འཇང་ཡུལ་དང་། ཟངས་གླིང་དང་། སྨན་ཚེ་དང་། སོག་པོའི་ཡུལ་མང་པོ་བཅོམ་ཞིང་འོག་ཏུ་བཅུག་ནས། བོད་
འཇོམས་པའི་དམག་ཧོར་སྟོད་སྨད་གཉིས་ཀྱིས་བཤམས་པའི་ཚེ་ས་གཞི་འདར་བའི་འཇིགས་པ་ཆེན་པོ་བྱུང་སྟེ།
ངོ་ལྟ་བ་ལ་འགྲོ་བའི་ནུས་པ་སུ་ཡང་མ་བྱུང་ངོ་། །དེའི་ཚེ་ཆོས་རྗེ་ཉིད་ཀྱི་སྐུ་ཆེ་བའི་ཡོན་ཏན་ཧོར་རྒྱལ་པོའི་སྙན་
དུ་གྲགས་པར་གྱུར་ཏེ། ས་སྐྱ་པཎྜིཏ་ཟེར་བའི་བན་དྷེ་ངེད་ཀྱི་བླ་མཆོད་དུ་འོང་ན་བོད་ལ་གནོད་པ་མི་བྱེད་ཟེར་~7~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བའི་ལུང་དང་། གདན་འདྲེན་གྱི་གསེར་ཡིག་པ་བྱུང་ནས། འབྱོན་པར་ཞལ་གྱིས་བཞེས་ཤིང་དགུང་ལོ་དྲུག་ཅུ་
རྩ་གཅིག་པར་སྔོན་འགྲོའི་དགེ་བ་རྒྱ་ཆེན་པོ་མཛད་དེ། དྲུག་ཅུ་རྩ་གཉིས་ལ་བཏེག་ནས་དྲུག་ཅུ་རྩ་གསུམ་པ་ལ་
བྱང་ངོས་ཀྱི་ཡུལ་དུ་ཕེབས་པའི་ཚེ། རི་བོ་རྩེ་ལྔར་འགྲོ་བའི་མི་མང་པོའི་རྨི་ལམ་དུ་ད་ལྟ་འཇམ་དབྱངས་འདི་ན་
མི་བཞུགས་བྱང་ཕྱོགས་ཀྱི་ཡུལ་ན་ཆོས་གསུང་གི་ཡོད་ཟེར་བ་བྱུང་སྟེ། མདོར་ན་ཆོས་རྗེ་འདི་ཉིད་རྗེ་བཙུན་
འཇམ་དབྱངས་དང་མཁྱེན་རབ་དབྱེར་མེད་ཅིང་། ཉིད་ཀྱི་སྐུ་སྲོག་ལ་ཡང་མི་གཟིགས་པའི་ཐུགས་རྗེ་ཕུལ་དུ་
ཕྱིན་པ་དང་ལྡན་པའི་སྐྱེས་བུ་ཆེན་པོ་སྐུ་གསུང་ཐུགས་ཀྱི་ཀུན་ཏུ་སྤྱོད་པ་ཚད་བཟུང་བར་མི་ནུས་པ་ཡིན་ནོ་ཞེས་
ཡིད་ཆེས་པའི་གནས་སུ་གྱུར་པ་ཡིན་ནོ། །
རྣམ་པར་ཐར་པ་རྒྱས་པ་སྡེ་སྣོད་འཛིན་པ་ཆེན་པོ་རྣམས་ཀྱིས་གསལ་བར་བཀོད་པ་ལས་ཤེས་པར་
བྱའོ། །དེ་ལྟར་འགྲེལ་བཀོད་ནས་བསྟན་བཅོས་ཀྱི་བཤད་པ་ལ་འཇུག་པ་ནི། བཏགས་པའི་མཚན་དང་།
གདགས་པའི་གཞི་གཉིས་ལས། དང་པོ་སྡོམ་པ་གསུམ་གྱི་རབ་ཏུ་དབྱེ་བ་ཞེས་བྱ་བ་ནི། བརྗོད་བྱ་དང་བྱེད་
ལས་ཀྱི་སྒོ་ནས་བཏགས་པ་ཡིན་ཏེ། སོ་སོར་ཐར་པ་དང་། བྱང་ཆུབ་སེམས་དཔའ་དང་། གསང་སྔགས་ཀྱི་
སྡོམ་པ་གསུམ་ཆ་ཤས་དང་བཅས་པར་སངས་རྒྱས་ཀྱི་བསྟན་པ་མཐའ་དག་འདུས་ཤིང་དེ་ཉིད་རྗོད་པར་བྱེད་
པའི་ཕྱིར་རོ། །
སྡོམ་པ་ལ་ལེགས་སྦྱར་གྱི་སྐད་དུ་སཾ་བཱ་ར་ཞེས་བྱ་བ་དང་། སཾ་ནི་ཉེར་བསྒྱུར་གྱི་ཡི་གེ་ཞེས་བྱ་བ་མིང་
ཚིག་མང་པོའི་སྔོན་དུ་འཇུག་ཅིང་། ཁ་ལོ་བསྒྱུར་བ། ཁམས་དང་། རྟགས་དང་། ཚིག་གིས་མ་བསྡུས་པ་ཉི་ཤུ་
ཐམ་པ་ཡོད་པའི་བདུན་པ་ཡིན་ལ། འདི་དོན་ཤིན་ཏུ་མང་པོ་ལ་འཇུག་ནའང་། འདིར་སླར་བྱ་བའམ། དག་
པའམ་གཞུང་ལུགས་སམ། ཡང་དག་པའམ། ཚོགས་སམ། ཤིན་ཏུ་བའི་དོན་དུ་འགྱུར་ཅིང་། བཱ་ར་མཆོག་གྱུར་
བ་ཞེས་པར་ཡང་འགྱུར་བས། བྱ་བ་མ་ཡིན་པའི་ཁ་ན་མ་ཐོ་བ་རྣམས་བསྡམས་ཤིང་། དེའི་གཉེན་པོ་མཆོག་ཏུ་
གྱུར་པ་ཡང་དག་པར་སྒྲུབ་པ་ནི་སྡོམ་པ་ཡིན་ནོ། །ཉེས་ལྟུང་དང་བྲལ་བ་དང་། འབྲས་བུ་མཆོག་ལ་མངོན་པར་
ཕྱོགས་པའི་དོན་དུ་ཡང་འགྱུར་རོ། །
སྡོམ་པ་གསུམ་ལ་ལོག་པར་རྟོག་པའི་དྲི་མ་རྣམས་བཀག་ནས་དོན་མ་ནོར་བར་གསལ་བར་འབྱེད་པས་
རབ་ཏུ་དབྱེ་བ་ཞེས་བྱའོ། །གདགས་པའི་གཞི་བསྟན་བཅོས་དངོས་ལ་གསུམ་སྟེ། ཐོག་མར་དགེ་བ་སྐྱེས་བུ་
དམ་པའི་མཛད་སྲོལ་དགོད་པ། བར་དུ་དགེ་བ་བསླབ་པ་གསུམ་བསྟན་པའི་མཛེས་རྒྱན་བཤད་པ། མཐའ་
མར་དགེ་བ་བརྩམས་པ་ལེགས་པར་གྲུབ་པའི་ཚུལ་ལོ། །དང་པོ་ལ་གསུམ་ལས། དང་པོ་ཡུལ་མཆོག་ལ་འདུད་~8~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པ་ནི། བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །ཞེས་པའི་བླ་མ་དམ་པའི་དོན་འོག་ཏུ་རྒྱས་པར་
སྟོན་པས་དེའི་ཞབས་ལ་གུས་པས་འདུད་པར་བྱེད་པའོ། །
བདེ་གཤེགས་བསྟན་པའི་གསུང་རབ་སེང་གེའི་སྒྲ། །ལྟ་ངན་རི་དྭགས་མཐའ་དག་སྐྲག་པར་
མཛད། །སངས་རྒྱས་དགོངས་པ་ཇི་བཞིན་ལེགས་སྒྲུབ་པ། །མཚུངས་མེད་བླ་མ་དེ་ལ་བདག་ཅག་དད། །སྐྱོན་
མེད་ཡོན་ཏན་ཀུན་གྱི་མཛོད་མངའ་བ། །འགྲོ་བའི་བླ་མའི་ཞབས་ལ་ཕྱག་འཚལ་ནས། །ཞེས་པའི་དོན་སྡུག་
བསྔལ་གྱི་རྒྱུ་མཐའ་དག་སྤངས་པས་ལེགས་པར་གཤེགས་པ་དང་། བདག་འཛིན་གྱི་ས་བོན་སྤངས་པས་མི་
ལྡོག་པར་གཤེགས་པ་དང་། གཞན་དོན་གྱི་ཐབས་གོམས་པས་མ་ལུས་པར་སྤངས་པ་མཐར་ཕྱིན་པ་དང་།
ཆོས་ཐམས་ཅད་ཀྱི་དེ་ཁོ་ན་ཉིད་ཐུགས་སུ་ཆུད་པ་དང་། རྟོགས་པ་བརྟན་པ་དང་། ཤེས་བྱ་ཇི་སྙེད་པ་མཁྱེན་པ་
མཐར་ཕྱིན་པས་མུ་སྟེགས་དང་ཉན་ཐོས་དང་རང་སངས་རྒྱས་ཐམས་ཅད་ལས་ལྷག་པར་གྱུར་པའི་བདེ་བར་
གཤེགས་པ་རྫོགས་པའི་སངས་རྒྱས་ཀྱི་གསུང་རབ་ཀྱི་ཆོས་སྟོན་པ་ལ་མི་འཇིག་པ་བཞི་དང་ལྡན་པའི་སེང་
གེའི་སྡེ་སྣོད་གསུམ་ལེགས་པར་བཤད་པས། བདག་ཏུ་འཛིན་པའི་ཚང་ཚིང་རབ་ཏུ་རྒྱས་པའི་རི་སུལ་དུ་གནས་
ཤིང་འཁོར་བའི་བདེ་འབྲས་རྨིག་རྒྱུའི་ཆུ་ལྟ་བུ་ལ་བདེན་པར་འཛིན་པའི་སྐྱེ་བོ་རི་དྭགས་ཀྱི་ཆོས་ལུགས་འཛིན་
པ་རྣམས་སྐྲག་པར་མཛད་པ་དང་། སངས་རྒྱས་ཀྱི་དགོངས་པ་ཇི་ལྟ་བ་བཞིན་མ་ནོར་བར་བསྒྲུབས་པས་ཐུབ་
པའི་བསྟན་པ་དང་གདུལ་བྱ་རྗེས་སུ་འཛིན་པའི་བླ་མ་དེ་ལ་ཡིད་ཆེས་པ་དང་བཀའ་བཞིན་སྒྲུབ་པར་འདོད་
པའི་དད་པ་སྐྱེས་སོ་ཞེས་སྨོས་པས་ལྟ་སྤྱོད་ལོག་པར་སྟོན་ཅིང་བླ་མའི་གསུང་བཞིན་མི་སྒྲུབ་པ་དེ་དག་བླ་མའི་
གཟུགས་བརྙན་ཡིན་པར་ཤུགས་ལས་བསྟན་ཏོ། །སྒྲིབ་གཉིས་བག་ཆགས་དང་བཅས་པའི་སྐྱོན་མེད་ཅིང་།
སྤངས་རྟོགས་ཡོན་ཏན་མི་ཟད་པའི་མཛོད་མངའ་བ་རྫོགས་པའི་སངས་རྒྱས་དང་དམ་པའི་ཆོས་དང་འཕགས་
པའི་དགེ་འདུན་འགྲོ་བ་ཀུན་གྱི་བླ་མ་ལ་ཡང་ཕྱག་འཚལ་ལོ། །ནས་ཞེས་པ་ཕྱི་མ་འདྲེན་པའི་ཚིག་སྡུད་ཡིན་
པས་ཕྱག་འཚལ་ནས་གཞུང་རྩོམ་ཞེས་པའོ། །
གཉིས་པ་རྩོམ་པར་དམ་བཅའ་བ་ལ་གཉིས་ལས། གཞན་གྱི་དོན་དུ་འགོད་པར་བསྟན་པ་ནི། དད་ལྡན་
སངས་རྒྱས་གསུང་བཞིན་སྒྲུབ་འདོད་པ། །དེ་ལ་སྡོམ་གསུམ་དབྱེ་བ་བདག་གིས་བཤད། །ཅེས་པས། ལས་རྒྱུ་
འབྲས་ལ་མི་བསླུ་བར་ཡིད་ཆེས་པའི་དད་པ་དང་། དཀོན་མཆོག་གསུམ་ལ་སེམས་དང་བའི་དད་པ་དང་།
རྫོགས་པའི་སངས་རྒྱས་ལ་གཞན་དོན་དུ་སྒྲུབ་པར་འདོད་པའི་དད་པ་གསུམ་དང་ལྡན་པའི་གང་ཟག་ལས་དང་
པོ་པ་དེ་ལ་ལམ་ལོག་པ་དང་ལམ་མ་ཚང་བ་དང་ལམ་ལ་ཐེ་ཚོམ་ཟ་བ་སྤངས་ནས། ལམ་ཡང་དག་པ་རྒྱལ་བའི་~9~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གསུང་དང་མཐུན་པ་ལ་འཇུག་པའི་ཚུལ་བཤད་པར་བྱའོ་ཞེས་པའོ། །
གཉིས་པ་ཀུན་གྱིས་གོ་བར་སྦྱར་བ་ནི། མཁས་རྣམས་དགའ་བའི་སྡེབ་སྦྱོར་ནི། །བླུན་པོ་རྣམས་ཀྱིས་གོ་
དཀའ་བས། །ཚིག་གི་སྦྱོར་བ་སྤངས་ནས་ཀྱང་། །ཀུན་གྱིས་གོ་བར་བྱ་ཕྱིར་བཤད། །ཅེས་པ། སྙན་ངག་དང་
སྡེབ་སྦྱོར་དང་མངོན་བརྗོད་མང་པོ་བཀོད་ནས་མཁས་པའི་ཚུལ་གཙོ་བོར་བྱས་པའི་རྩོམ་པ་དང་། གདུལ་བྱ་ལ་
ཕན་པའི་ཐབས་གཙོ་བོར་བྱས་པའི་ལུགས་གཉིས་ལས། འདིར་གཞན་ལ་ཕན་པ་གཙོ་བོར་བྱས་ནས་རྩོམ་
ཞེས་པའོ། །
གསུམ་པ་རྩོམ་པའི་རྒྱུ་མཚན་བསྟན་པ་ནི། བདག་ནི་སངས་རྒྱས་བསྟན་པ་ལ། །མི་ཕྱེད་པ་ཡི་དད་པ་
ཡོད། །འོན་ཀྱང་སངས་རྒྱས་བསྟན་པ་ལ། །འཁྲུལ་པར་སྤྱོད་ལ་བདག་མ་དད། །ཅེས་པས། སྤྱིར་སངས་རྒྱས་
བསྟན་པ་ནི། སྡིག་པ་ཅི་ཡང་མི་བྱ་སྟེ། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་
འདུལ། །འདི་ནི་སངས་རྒྱས་བསྟན་པ་ཡིན། །ཞེས་གསུངས་པས། བསླབ་པ་སྲུང་བའི་ཚུལ་ལ་མཁས་པའི་སྒོ་
ནས་སྒོ་གསུམ་གྱི་ཁ་ན་མ་ཐོ་བ་རྣམས་ཆུ་ལོན་གྱི་ཚུལ་དུ་བསྡམས་ཤིང་སྡིག་པ་མི་བྱེད་པ་ཚུལ་ཁྲིམས་ཀྱི་བསླབ་
པ་དང་། བདག་མེད་པའི་དོན་ལ་ཤེས་རབ་གསུམ་གྱིས་སྦྱངས་ཏེ་བདག་མེད་རྟོགས་པའི་ཤེས་རབ་ཟག་མེད་
ཀྱི་དགེ་བ་རྒྱུད་ལ་སྐྱེད་པར་བྱེད་པ་ཤེས་རབ་ཀྱི་བསླབ་པ་དང་། སེམས་ཁ་ཕྱིར་བལྟས་ཆགས་སྡང་ཆོས་བརྒྱད་
ཀྱི་རྟོག་པ་སྣ་ཚོགས་སུ་འཕྲོ་བ་དེའི་གཉེན་པོར་ཞི་གནས་ཀྱི་དམིགས་པ་ལ་རྩེ་གཅིག་ཏུ་འཇོག་པའི་ཏིང་ངེ་
འཛིན་གྱི་བསླབ་པ་དང་གསུམ་པོ་དེ་རྟོགས་པའི་ཆོས་དང་། དེ་གསུམ་སྟོན་པའི་བཀའ་དང་བསྟན་བཅོས་རྣམ་
པར་དག་པ་ལུང་གི་ཆོས་དང་། གཉིས་པོ་དེ་སངས་རྒྱས་ཀྱི་བསྟན་པའི་དམ་ཆོས་ཡིན་ནོ། །
བསླབ་པ་གསུམ་པོ་སངས་རྒྱས་ཀྱི་དགོངས་པ་དང་མཐུན་པར་ཉམས་སུ་ལེན་པ་ནི་སྒྲུབ་པའི་ཆོས་ཀྱི་
བསྟན་པ་འཛིན་པ་ཡིན་ལ། སྡེ་སྣོད་གསུམ་དུ་རྟོགས་པའི་བཀའ་དང་བསྟན་བཅོས་རྣམ་པར་དག་པ་ལ་ཀུན་
སློང་བཟང་པོས་འཆད་ཉན་བྱེད་པ་ནི་ལུང་ཆོས་ཀྱི་བསྟན་པ་འཛིན་པ་ཡིན་ནོ། །མཁས་མཆོག་དབྱིག་གཉེན་
གྱིས། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་པ་སྨྲ་བྱེད་
དང་། །སྒྲུབ་པར་བྱེད་པ་ཁོ་ན་ཡིན། །ཞེས་སོ། །ཐེག་པ་ཆེན་པོའི་བསྟན་པ་ནི། སྟོང་ཉིད་སྙིང་རྗེ་ཟུང་འཇུག་
ཡིན་ཏེ། འོག་ཏུ་རྒྱས་པར་འཆད་དོ། །
དེ་ལྟ་བུའི་སངས་རྒྱས་ཀྱི་བསྟན་པ་དང་། བསྟན་འཛིན་གྱི་སྐྱེས་བུ་དམ་པ་ལ་མི་ཕྱེད་པའི་དད་པ་ཡོད་
ཀྱང་། སངས་རྒྱས་ཀྱི་བསྟན་པར་མིང་བཏགས་ནས་རང་བཟོ་འཁྲུལ་པར་སྤྱོད་པས་དད་ལྡན་མང་པོ་ལམ་~10~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ལོག་ཏུ་འཁྲིད་ཅིང་བསྟན་པ་འཇིགས་པར་བྱེད་པ་དེ་དག་སུན་མ་ཕྱུང་ན་ཐུབ་པའི་བསྟན་པ་ལ་གནོད་པ་ཆེན་
པོར་འགྱུར་བ་མཐོང་སྟེ། བསྟན་པ་བསྲུང་བ་དང་། དད་ལྡན་གྱི་འགྲོ་བ་རྣམས་ཡང་དག་པའི་ལམ་དུ་དྲང་པའི་
ཕྱིར་བསྟན་བཅོས་རྩོམ་ཞེས་པའོ། །
གཉིས་པ་བར་དུ་དགེ་བ་བསླབ་པ་གསུམ་བསྟན་པའི་མཛེས་རྒྱན་བཤད་པ་ལ་གསུམ། བསྟན་བཅོས་
ཀྱི་ལུས་རྣམ་པར་བཞག་པ། ཚིག་དོན་གྱི་ཡན་ལག་རྒྱས་པར་བཤད་པ། བླང་དོར་ལེགས་པར་ཤེས་ནས་
བཀོད་པའི་ཚུལ་ལོ། །དང་པོ་ནི། སོ་སོར་ཐར་པའི་སྡོམ་པ་དང་། །བྱང་ཆུབ་སེམས་དཔའི་སེམས་བསྐྱེད་
དང་། །གསང་སྔགས་ཀྱི་ནི་དབང་བསྐུར་དང་། །དེ་དག་གི་ནི་ཆོ་ག་དང་། །སོ་སོའི་བསླབ་པར་བྱ་བ་དང་། །སེམས་
བསྐྱེད་པ་ཡི་གནད་རྣམས་དང་། །སྟོང་ཉིད་སྙིང་རྗེའི་སྙིང་པོ་དང་། །རིམ་པ་གཉིས་ཀྱི་གསང་ཚིག་དང་། །ཡེ་
ཤེས་ཕྱག་རྒྱ་ཆེན་པོ་དང་། །ཕྱི་དང་ནང་གི་རྟེན་འབྲེལ་དང་། །ས་དང་ལམ་གྱི་རྣམ་གཞག་གི །རྣམ་པར་དབྱེ་བ་
བཤད་ཀྱིས་ཉོན། །ཞེས་པས། ཐེག་པ་ཆེ་ཆུང་གི་སོ་སོར་ཐར་པ་གཉིས་དང་། བྱང་ཆུབ་སེམས་དཔའི་སེམས་
བསྐྱེད་ལུགས་གཉིས་དང་། གསང་སྔགས་ཀྱི་དབང་དམ་ཚིག་འཕྲོས་དང་བཅས་པ་འདི་གསུམ་བརྗོད་བྱའི་
དོན་གྱི་གཙོ་བོ་ཡིན་ལ། གསུམ་པོ་དེ་ཇི་ལྟར་ལེན་པ་དང་། འབོགས་པའི་ཆོ་ག་བྱེད་ཚུལ་དང་། སྡོམ་པ་གསུམ་
པོ་སོ་སོའི་དགག་སྒྲུབ་གནང་བའི་བསླབ་བྱ་ལ་སློབ་ཚུལ་དང་གཉིས་ནི་ཐུན་མོང་བ་སྟེ། ཡན་ལག་ཕྱོགས་
གཅིག་ཏུ་བསྟན་པ་ནི་མེད་ཅིང་། ཐད་ཀ་ཐད་ཀར་སིལ་བུར་ཡོད་དེ། ཐེག་ཆེན་སེམས་བསྐྱེད་ཀྱི་ཉམས་སུ་
ལེན་ཚུལ་གྱི་གནད་དང་། ཐེག་ཆེན་གྱི་མཐར་ཐུག་སྟོང་ཉིད་སྙིང་རྗེ་དང་ཟུང་གི་དོན་དང་། ཁྱད་པར་གསང་
སྔགས་རིམ་པ་གཉིས་ཀྱི་དོན་ཕྱིའི་ཐེག་པ་གསུམ་གྱི་གདུལ་བྱ་ལ་གསང་སྟེ་གསུངས་པ་དང་། བླ་ན་མེད་པའི་
རྒྱུད་ཀྱི་སྦས་དོན་ཟབ་མོ་ཡེ་ཤེས་ཕྱག་རྒྱ་ཆེན་པོ་དང་། དེའི་ཐབས་ཕྱི་ནང་གསང་བ་དེ་ཁོ་ན་ཉིད་ཀྱི་རྟེན་འབྲེལ་
དང་། དེ་ལ་བརྟེན་ནས་སྔགས་དང་། ཕ་རོལ་ཏུ་ཕྱིན་པའི་ས་ལམ་བསྒྲོད་ཚུལ་དང་། དྲུག་པོ་འདི་རྣམས་ཐེག་
ཆེན་གྱི་ཆོས་གཏན་ལ་འབེབས་པའི་རྣམ་པར་དབྱེ་བ་འཕྲོས་དང་བཅས་པ་སྟེ། ཕལ་ཆེར་སིལ་བུར་བཤད་ཡོད་
ཀྱང་སྐབས་འདིར་དོན་ཚན་བཅུ་གཅིག་ཏུ་བསྡུས་ནས་མདོར་བསྟན་པ་ཡིན་ནོ། །དོན་རེ་རེ་ལ་རྣམ་པར་བཞག་
པའི་རྣམ་པར་དབྱེ་བ་བཤད་ཀྱིས་ཉོན་ཅིག་ཅེས་སྦྱར་ལ་བཤད་པར་བྱའོ། །
བསྟན་བཅོས་འདིའི་བརྗོད་བྱ་དང་དགོས་པ་ཉིང་དགོས་རྣམས་འབྲེལ་པ་དང་བཅས་པ་ཡང་གསལ་
བར་བསྟན་པ་ཡིན་ནོ། །དམ་པའི་ཆོས་འདིའི་གདུལ་བྱའི་རིགས་བཞིར་གནས་ཏེ། ངན་སོང་གསུམ་གྱི་སྡུག་
བསྔལ་གྱིས་སྐྲག་ཅིང་ལྷ་དང་མིའི་བདེ་སྐྱིད་འདོད་པས་མངོན་པར་མཐོ་བའི་ལམ་ལ་སློབ་པ་དང་། འཁོར་བ་~11~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མཐའ་དག་གི་གནས་ལུགས་སྡུག་བསྔལ་བར་ཤེས་ནས་མྱ་ངན་ལས་འདས་པ་དོན་དུ་གཉེར་བ་ངེས་པར་
ལེགས་པའི་ལམ་ལ་སློབ་པ་དང་། ལུས་ཅན་མཐའ་དག་སྡུག་བསྔལ་མི་བཟད་པས་གདུངས་ཤིང་ཉམ་ཐག་
པར་གྱུར་པ་ལ་དམིགས་པའི་སྙིང་རྗེ་ཆེན་པོ་ནས་དྲངས་པའི་ཡིད་ཀྱིས་རྫོགས་པའི་སངས་རྒྱས་ཐོབ་པར་
འདོད་པ་མི་གནས་པའི་མྱ་ངན་ལས་འདས་པའི་ལམ་ཕ་རོལ་ཏུ་ཕྱིན་པ་དྲུག་ལ་སློབ་པ་དང་། བསམ་པ་དང་
སྦྱོར་བ་དེ་ཉིད། སྤང་བྱའི་གཉེན་པོར་བསྒྱུར་བའི་ཐབས་ཀྱི་ཁྱད་པར་མྱུར་ཞིང་སླ་བ་དུ་མས་ཟིན་པར་གྱུར་པ་
རིག་པ་འཛིན་པའི་ལམ་ལ་སློབ་པར་འདོད་པའོ། །
གང་ཟག་དང་པོ་གཉིས་ཀྱི་ལམ་ནི་སོ་སོར་ཐར་པའི་རྣམ་པར་བཞག་པས་སྟོན་པ་ཡིན་ལ། འོན་ཀྱང་
ཐར་པ་དོན་དུ་མི་གཉེར་བའི་སྡོམ་པས་སོ་སོར་ཐར་པའི་གོ་མི་ཆོད་པས་ལེགས་སྨོན་གྱི་ཚུལ་ཁྲིམས་ལ་བརྟེན་
ནས་ལས་དགེ་སྡིག་ལ་འདོར་ལེན་མ་ནོར་བར་བྱེད་པས་འབྲས་བུ་ཐོབ་པར་འགྱུར་རོ། །གང་ཟག་གསུམ་པ་
དང་བཞི་པའི་ལམ་ནི་གཞུང་ཉིད་ནས་ཇི་ལྟར་གཏན་ལ་ཕབ་པ་བཞིན་ཤེས་པར་བྱའོ། །སོ་སོར་ཐར་པའི་སྡོམ་
པ་དང་བྱང་ཆུབ་སེམས་དཔའི་བསླབ་པ་དང་གསང་སྔགས་ཀྱི་དམ་ཚིག་སྔ་མ་ཕྱི་མའི་གཞིར་བཟུང་ནས་ཉམས་
སུ་ལེན་པ་ནི་གཞུང་འདིར་བསྟན་པའི་གོ་རིམ་ཡིན་ལ། དམན་པ་དང་མཆོག་གི་རིམ་པར་ཡང་དགོངས་སོ། །ལམ་
བཞི་པོ་གང་ལ་སློབ་ཀྱང་རང་རང་གི་ལམ་དེ་མ་ནོར་བར་སྟོན་པའི་བླ་མ་དང་། སྒྲུབ་པ་པོའི་གང་ཟག་དང་། ཉམས་
སུ་བླང་བྱའི་ལམ་ཚང་ཞིང་མ་ནོར་བ་དང་། ཇི་ལྟར་ཉམས་སུ་ལེན་པའི་ཚུལ་དང་། དེ་ལྟར་ཉམས་སུ་བླངས་
པས་ཐོབ་པའི་འབྲས་བུ་རྣམས་སངས་རྒྱས་ཀྱི་གསུང་མི་འགལ་བར་གཏན་ལ་ཕབ་ནས་ལམ་ལ་འཇུག་དགོས་
པས་འདིར་ཇི་ལྟར་བསྟན་པའི་དོན་རྣམས་ཕྱིན་ཅི་མ་ལོག་པར་ཁོང་དུ་ཆུད་པར་བྱའོ། །
གཉིས་པ་ཚིག་དོན་གྱི་ཡན་ལག་རྒྱས་པར་བཤད་པ་ལ་གཉིས། དངོས་དོན་སྡོམ་གསུམ་གཏན་ལ་
དབབ་པ། ཞར་བྱུང་འཁྲུལ་པ་སྤོང་ཚུལ་གདམས་པའོ། །དང་པོ་ལ་གསུམ། སོ་སོར་ཐར་པ་དང་། བྱང་ཆུབ་
སེམས་དཔའ་དང་། གསང་སྔགས་ཀྱི་ལུགས་གཏན་ལ་དབབ་པའོ། །དང་པོ་ལ་གསུམ། བཅས་པའི་རྣམ་
གཞག་བསྟན་པ། འཇོག་གཞིའི་རྩ་བ་རྒྱུ་འབྲས་བསྟན་པ། ཁྱད་པར་གྱི་ཆོས་ཞིབ་ཏུ་གཏན་ལ་དབབ་པའོ། །དང་
པོ་ལ་གཉིས་ལས། མདོར་བསྟན་པ་ནི། སོ་སོར་ཐར་པའི་སྡོམ་པ་ལ། །ཉན་ཐོས་ཐེག་ཆེན་ལུགས་གཉིས་
ཡོད། །ཅེས་པས། སོ་སོར་ཐར་པ་ལ་ཐེག་ཆེན་གྱི་ལུགས་ཡོད་པ་ཕལ་ཆེར་ལ་མ་གྲགས་པས་ཡོངས་སུ་ཤེས་
པར་བྱ་བའི་ཕྱིར་ཐེག་པ་ཆེན་པོའི་སོ་སོར་ཐར་པ་ཡང་སངས་རྒྱས་ཀྱིས་གསུངས་སོ་ཞེས་གསལ་བར་སྨོས་སོ། །
གཉིས་པ་རྒྱས་བཤད་ལ་གསུམ། ཉན་ཐོས་ཀྱི་ལུགས། བྱང་སེམས་ཀྱི་ལུགས། དེ་གཉིས་ཀྱི་མཇུག་~12~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བསྡུ་བའོ། །དང་པོ་ལ། སྤྱིར་བསྟན་པ་དང་། གཞུང་ལ་སྦྱར་བ་གཉིས་ལས། དང་པོ་ལ། སོ་སོར་ཐར་པའི་
སྡོམ་པའི་ངོ་བོ་ངོས་བཟུང་བ། གྲངས་ཀྱི་དབྱེ་བ། སྐྱེ་བའི་རྒྱུ་ཚོགས་ཇི་ལྟར་སྲུང་ཚུལ་དང་བཞིའོ། །དང་པོ་ནི།
པྲ་ཏི་མོཀྵ་ཞེས་པ་པྲ་ཏི་སོ་སོའམ་ཐ་དད་པ་སྟེ་སྡོམ་པ་ཐོབ་པའི་ཚེ། སྡིག་པའི་ཆོས་ཀྱི་གཉེན་པོ་སྐྱེས་པས་སྤང་
བྱ་ལས་རྒྱུད་སོ་སོར་གྲུབ་པའམ་འགགས་པའོ། །མོཀྵ་ནི་ཐར་པའམ་གྲོལ་བར་གྱུར་པ་སྟེ་དངོས་སུ་སྡིག་པ་
ལས་ཐར་ཅིང་། བརྒྱུད་ནས་ངན་སོང་དང་འཁོར་བ་ལས་གྲོལ་བའོ། །ཡང་སྡོམ་པ་ཐོབ་པའི་གང་ཟག་དེ། དང་
པོར་སྤང་བྱ་ལས་གྲོལ་བའོ། །ཡང་ན་གང་ཟག་རྒྱུད་སོ་སོ་བ་ཐར་པའི་འཇུག་ངོགས་སུ་མངོན་པར་ཕྱོགས་
པའོ། །ལུས་ངག་གི་དགེ་བ་གཟུགས་ཀྱི་ཕུང་པོར་གྱུར་པ་རང་རང་གི་མི་མཐུན་ཕྱོགས་འགོག་པའི་ནུས་པ་ཅན་
གཏོང་བའི་རྐྱེན་སྟོབས་ལྡན་གྱིས་མ་བཅོམ་པ་འདོད་པའི་ཁམས་སུ་རྟོགས་པའི་ཚུལ་ཁྲིམས་ཡིན་ནོ། །ཞེས་
ཉན་ཐོས་བྱེ་བྲག་ཏུ་སྨྲ་བ་འདོད་དོ། །སྡོམ་པ་སྐད་ཅིག་དང་པོ་རྣམ་པར་རིག་བྱེད་ཀྱི་གཟུགས་སུ་སྐྱེ་ལ་ཕྱིན་
ཆད་སྡོམ་པའི་བྱ་བ་དངོས་སུ་བྱེད་པའི་ཚེ་རྣམ་པར་རིག་བྱེད་དང་། སྐབས་གཞན་དུ་རིག་བྱེད་མ་ཡིན་པའི་
གཟུགས་སུ་གནས་པར་སྨྲའོ། །
གཉིས་པ་གྲངས་བརྒྱད་དམ་བདུན་དུ་ཡོད་ལ། རྫས་བཞིར་འདུས་ཏེ་ཕན་ཚུན་མཚན་གྱུར་པས་སྡོམ་པ་
ལ་འཕེལ་འགྲིབ་མེད་པའི་ཕྱིར་རོ། །དགེ་སློང་དང་དགེ་ཚུལ་དང་། དགེ་བསྙེན་རྟེན་ཕོ་མོས་ཕྱེ་བ་དྲུག་དང་།
དགེ་སློབ་མ་དང་བསྙེན་གནས་དང་བརྒྱད་དོ། །དགེ་སློང་ནི་ལུས་ངག་གི་མི་དགེ་བ་བདུན་སྡོམ་པའི་སྤོང་
བདུན་འཁོར་བཅས་སོ། །དགེ་ཚུལ་ནི་ལུས་ཀྱི་གསུམ་དང་བརྫུན་སྤོང་བ་འཁོར་བཅས་སོ། །དགེ་བསྙེན་ནི་
རིགས་མང་དུ་གསུངས་ཏེ། སྲོག་གཅོད་པ་ལྟ་བུ་གཅིག་སྤོང་བ་དང་། མ་བྱིན་ལེན་དང་གཉིས་སྤོང་བ་ཕྱོགས་
གཅིག་སྤོང་བ་ཞེས་བྱ་བ་དང་། ལུས་ཀྱི་གསུམ་དང་བརྫུན་སྤོང་བ་ཕལ་ཆེར་སྤོང་བ་ཞེས་བྱ་བ་དང་། ཆང་དང་
ལྔ་སྤོངས་སུ་རྫོགས་པ་ཞེས་བྱ་བ་དང་། མི་ཚངས་སྤྱོད་སྤོང་བ་ཚངས་སྤྱོད་ཀྱི་དགེ་བསྙེན་ནོ། །བར་སློབ་མ་
དགེ་ཚུལ་མའི་སྟེང་དུ་ཆོས་དྲུག་དང་རྗེས་སུ་མཐུན་པའི་ཆོས་དྲུག་སྤོང་བའོ། །བསྙེན་གནས་ནི་རིན་པོ་ཆེ་ལེན་
པ་མ་གཏོགས་དགེ་ཚུལ་དང་ཆ་མཐུན་པའོ། །བར་སློབ་མ་དགེ་ཚུལ་མར་འདུས་ཏེ། མཚན་གྱུར་ན་དགེ་ཚུལ་
ཡིན་པས་ཟུར་དུ་མི་བགྲང་བར་བདུན་དུ་བྱེད་པ་དང་། འཕགས་པ་ཐོགས་མེད་དང་ཇོ་བོ་རྗེས་བསྙེན་གནས་
ཡུན་ཐུང་བས་མི་བགྲང་བར་སོ་སོར་ཐར་པ་སྡེ་ཚན་བདུན་དུ་མཛད་དོ། །
གསུམ་པ་སྡོམ་པ་སྐྱེ་བའི་རྒྱུ་ཚོགས་ལ། ལེན་པའི་གང་ཟག་དང་། ལེན་པའི་ཡུལ་དང་། འབོགས་པའི་
ཆོ་ག་དང་གསུམ་མོ། །དང་པོ་ལ་ལུས་སེམས་གཉིས་ལས། ལུས་རྟེན་ནི། བྱང་གི་སྒྲ་མི་སྙན་མ་གཏོགས་པའི་~13~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མིའི་གླིང་དུ་སྐྱེས་པའི་དལ་འབྱོར་ཚང་བའི་མི་ལུས་ལ་སྡོམ་པ་དང་པོར་སྐྱེ་བ་དང་། བར་དུ་གནས་པ་དང་།
གཞན་གྱི་སེམས་བསྲུང་བའི་ཕྱིར་མཛེས་པ་དང་། ཡོན་ཏན་ཀྱི་ཁྱད་པར་འཕེལ་བའི་གེགས་དང་བྲལ་བ། ལོ་
བདུན་དང་ཉི་ཤུ་ལོན་པ་ལ་སོགས་པ་དགོས་སོ། །
ཟ་མ་དང་མ་ནིང་དང་མཚན་གཉིས་པར་གྱུར་ན་སྡོམ་པ་ཐོབ་ཀྱང་སྡོམ་པའི་རྟེན་དུ་མི་རུང་ངོ་། །དེ་ཡང་
ཕོར་མི་རུང་བ་ཟ་མ་དང་། མོར་མི་རུང་བས་མ་ནིང་ཞེས་སྤྱིར་བཏང་དུ་གསུངས་ཞིང་། ཟ་མ་ནི་གཞི་འགྲེལ་
ལས་འབྲས་བུ་ཕྱུང་བ་དང་། ཕྲན་ཚེགས་འབྲེལ་པ་དང་། ས་གའི་ལྷས་ཕོ་དབང་ནུས་པ་མེད་པ་དང་། མཛོད་
འགྲེལ་དུ། རང་བཞིན་གྱིས་ཕོ་དབང་མེད་པས་ཟ་མའོ་ཞེས་པ་དང་། རྐྱེན་གྱི་ཉམས་པས་མ་ནིང་ཡིན་ཞེས་
ཟེར་རོ། །མངོན་པ་དང་འདུལ་བར་རྣམ་གྲངས་གཞན་ཡང་མང་དུ་གསུངས་སོ། །ཟ་མ་དང་མ་ནིང་ལ་སྐྱབས་
འགྲོའི་དགེ་བསྙེན་བྱར་རུང་ཞིང་། སྡོམ་ལྡན་གཞན་དུ་བླང་དོར་ཚུལ་བཞིན་བྱས་ན་ཕན་ཡོན་གྱི་འབྲས་བུ་
མཚུངས་པར་འབྱུང་ངོ་། །
གཉིས་པ་སྡོམ་པ་ལེན་པའི་བསམ་པ་ནི། འཁོར་བའི་སྐྱོན་ཤེས་ནས་སྤང་བ་དང་། ཐར་པའི་ཡོན་ཏན་
ཤེས་ནས་སྒྲུབ་པ་དང་། དེའི་ཕྱིར་སྡོམ་པ་ལེན་པ་དང་། སྲུང་བར་འདོད་པའི་མདུན་པ་བར་མ་ཆད་པས་ཐོབ་ན་
སོ་སོར་ཐར་པའི་སྡོམ་པར་འགྱུར་ལ། རྒྱལ་པོའི་ཆད་པ་དང་། འཚོ་བས་ཕོངས་པ་དང་། གདོན་གྱིས་ཉེན་པ་
དང་འཕྲལ་གྱི་སྐྱིད་སྡུག་ཅུང་ཟད་ལ་བརྟེན་པ་དང་། ལྷ་མིའི་གོ་འཕང་ལ་དམིགས་པའི་ཀུན་སློང་གིས་བླངས་
པ་ནི་འཇིགས་སྐྱོབས་ལེགས་སྨོན་ཞེས་བྱ་བ་མ་དག་པའི་ཚུལ་ཁྲིམས་ཡིན་ནོ། །འོན་ཀྱང་དེ་བླངས་ནས་བསམ་
པ་བཟང་པོར་གྱུར་ཏེ་མྱ་ངན་ལས་འདས་པའི་རྒྱུར་གུས་པས་བླངས་ན་ངེས་འབྱུང་གི་ཚུལ་ཁྲིམས་སུ་འགྱུར་ཏེ།
ཚུལ་འདི་དགེ་བ་གཞན་ལའང་སྦྱར་བར་བྱའོ། །གཉིས་པ་ལེན་པའི་ཡུལ་སངས་རྒྱས་ཤཱཀྱ་ཐུབ་པའི་སྐུ་དང་།
མཁན་པོ་དང་སློབ་དཔོན་དང་དགེ་འདུན་ལ་སོགས་རང་རང་ལ་གང་དགོས་པ་དེ་ཚང་བ། མཚན་ཉིད་དང་
ལྡན་པ་ངེས་པར་དགོས་སོ། །བསྙེན་གནས་དང་དགེ་བསྙེན་ཆོ་ག་མ་ནོར་བར་ཤེས་པའི་གང་ཟག་ཇི་ལྟར་འོས་
པས་ཀྱང་རུང་ཞིང་། འཕགས་པ་ཐོགས་མེད་ཀྱིས་དགེ་ཚུལ་དཀོན་མཆོག་གི་རྟེན་ལས་ལེན་པའང་གསུངས་སོ། །
གསུམ་པ་སྡོམ་པ་འབོགས་པའི་ཆོ་ག་ནི། བསྙེན་གནས་དང་དགེ་བསྙེན་ནི་དཀོན་མཆོག་གསུམ་ལ་
སྐྱབས་འགྲོའི་ཚིག་གི་འགོ་དྲངས་ནས་ལན་གསུམ་བརྗོད་པས་ཐོབ་ཅིང་། རང་རང་གི་བསླབ་པའི་གྲངས་ལན་
གཅིག་བརྗོད་ནས་སློབ་པར་ཁས་ལེན་པ་ཡིན་ནོ། །དགེ་ཚུལ་ནི་མཁན་པོས་ཡོངས་སུ་རྫོགས་པའི་དགེ་བསྙེན་
དུ་བསྒྲུབས་ནས། ཁྱིམ་པའི་རྟགས་སྤོང་བ་དང་། རབ་ཏུ་བྱུང་བའི་རྟགས་ལེན་པའི་ཆོ་གས་བར་མ་རབ་བྱུང་~14~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བྱས་ལ། སློབ་དཔོན་དུ་འོས་པའི་དགེ་སློང་གིས་སྐྱབས་འགྲོའི་ཐོག་དྲངས་པའི་ཆོ་གའི་ཚིག་ལན་གསུམ་བརྗོད་
པའི་རྗེས་སུ་བཟླས་པས་ཐོབ་ཅིང་། བསླབ་བྱ་བཅུ་ལ་བསླབ་པའི་རྗེས་བཟློས་ལན་གཅིག་བྱས་པས་དགེ་ཚུལ་
དུ་འགྱུར་བ་ཡིན་ནོ། །དགེ་སློང་གི་ཆོ་ག་ལ། སྔོན་གྱི་བསྙེན་རྫོགས་ཞེས་བྱ་བ་སྟོན་པ་བཅོམ་ལྡན་འདས་
སངས་རྒྱས་པའི་ཚེ་དགེ་བསྙེན་དང་དགེ་ཚུལ་དང་དགེ་སློང་གི་སྡོམ་པ་དུས་མཉམ་དུ་ཐུགས་ལ་འཁྲུངས་པར་
རང་བྱུང་གི་བསྙེན་པར་རྫོགས་པ་ལ་སོགས་སྡོམ་པ་ཐོབ་ཚུལ་བཅུ་ལུང་དང་མངོན་པ་ལས་འབྱུང་ངོ་། །ད་ལྟའི་
ཆོ་ག་ལ་ལུང་ཕྲན་ཚེགས་ཀྱི་གཅིག་ལས་འཕྲོས་པའི་བཅུ་ཚན་དུ། སངས་རྒྱས་དང་ཆོས་དང་སྟོན་པ་དང་མཁན་
པོ་དང་སློབ་དཔོན་དང་བསྙེན་པར་རྫོགས་པར་འདོད་པ་དང་ཡོ་བྱད་ཡོངས་སུ་དག་པ་དང་གསོལ་བ་དང་
མངོན་སུམ་དུ་གྱུར་པ་དང་ཆོས་བཅུ་ཚང་བ་ལ་བརྟེན་ནས་སྡོམ་པ་ཐོབ་པར་གསུངས་སོ། །
བཞི་པ་སྡོམ་པ་བསྲུང་བའི་ཚུལ་ལ། ལྟུང་བ་མི་འབྱུང་བར་བྱ་བ་དང་། བྱུང་ན་ཕྱིར་བཅོས་པའི་ཐབས་
གཉིས་སོ། །དང་པོ་ནི། སྤྱོད་འཇུག་ཏུ། སེམས་འདི་བསྲུང་བར་མ་བྱས་ན། །བསླབ་པ་བསྲུང་བར་ཡོང་མི་
ནུས། །ཞེས་པ་དང་། སེམས་སྲུང་བརྟུལ་ཞུགས་མ་གཏོགས་པ། །བརྟུལ་ཞུགས་མང་པོས་ཅི་ཞིག་བྱ། །ཞེས་པ་
དང་། དྲན་པ་དང་ནི་ཤེས་བཞིན་དང་། །སྲོག་ལ་བབ་ཀྱང་སྲུངས་ཤིག་ཅེས། །བདག་ནི་དེ་སྐད་འདོམས་པར་
བྱེད། །ཅེས་པ་བཞིན་དུ་ཁ་ནང་དུ་བལྟས་ནས་རང་གི་སེམས་ཀྱི་འགྱུ་བ་ལ་བརྟགས་ཤིང་དྲན་ཤེས་བཞིན་གྱིས་
ཟིན་པར་བྱེད་པ་ནི་བསླབ་པ་སྲུང་བའི་ཐབས་ཀྱི་གཙོ་བོ་ཡིན་ནོ། །དེ་ཡང་བྱ་བ་ཐམས་ཅད་ཀྱི་སྔོན་དུ་འགྲོ་བ་
རྒྱུའི་ཀུན་སློང་དྲན་པ་སོ་པ་ལྟ་བུ་དང་། བྱ་བ་དང་ལྷན་ཅིག་ཏུ་འཇུག་པ་དུས་ཀྱི་ཀུན་སློང་དྲན་པ་སྒོ་བ་ལྟ་བུ་
དང་། བྱ་བའི་རྗེས་སུ་འཇུག་པ་རང་གི་འདས་པའི་སྤྱོད་པ་བྱས་ཟིན་པ་དེ། ལེགས་པར་བྱས་མ་བྱས་ཞེས་
དཔྱོད་པའི་དྲན་ཤེས་སྐྱེལ་མ་བཟང་པོ་ལྟ་བུ་བྲེང་བྲེང་རྒྱུན་མ་ཆད་པར་འཇུག་དགོས་པ་ཡིན་ནོ། །
མི་ཤེས་པ་དང་། བག་མེད་པ་དང་། ཉོན་མོངས་མང་བ་དང་། མ་གུས་པ་ནི་ལྟུང་བ་འབྱུང་པའི་རྒྱུ་ཡིན་
པས། དེ་རྣམས་ཀྱི་གཉེན་པོར་སྡེ་སྣོད་གསུམ་འཛིན་པའི་མཁས་པ་ལ་ལྟུང་བ་དང་ལྟུང་མེད་དང་། ལྟུང་བ་ལས་
བསླང་པའི་དོན་ལེགས་པར་དྲིས་པས་མི་ཤེས་པའི་རྒྱུས་ལྟུང་བ་མི་འབྱུང་ངོ་། །བདག་ཉིད་ཀྱི་ཚུལ་ཁྲིམས་ལ་
དུས་གསུམ་དུ་སོ་སོར་རྟོག་ཅིང་། གལ་ཏེ་ཉེས་པར་གྱུར་ནའང་ཆོས་བཞིན་དུ་ཕྱིར་འཆོས་པས་བག་མེད་པའི་
རྒྱུས་ལྟུང་བ་མི་འབྱུང་ངོ་། །ནམ་གྱི་ཆ་སྟོད་སྨད་དང་ཉིན་བར་དུས་གསུམ་དུ་འདོད་ཆགས་ལ་སོགས་པའི་
གཉེན་པོ་མི་སྡུག་པ་ལ་སོགས་པའི་ཡིད་ལ་བྱེད་ཅིང་སྒྲ་ཙམ་གྱིས་ཆོག་པར་མི་འཛིན་པས་ཉོན་མོངས་མང་བའི་
རྒྱུས་ལྟུང་བ་མི་འབྱུང་ངོ་། །ཉེས་ལྟུང་གི་འབྲས་བུ་ཚེ་ཕྱི་མར་སྡུག་བསྔལ་མྱོང་བར་མི་འདོད་པས་རྒྱུ་འབྲས་ལ་~15~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཡིད་ཆེས་པས་དད་པས་མ་གུས་པའི་རྒྱུས་ལྟུང་བ་མི་འབྱུང་ངོ་། །ཞེས་འཕགས་པ་ཐོགས་མེད་ཀྱིས་འདུལ་བ་
བསྡུ་བ་ལས་གསུངས་པ་ལྟར་བསླབ་པར་བྱའོ། །གཉིས་པ་ཕྱིར་འཆོས་ཚུལ་ནི། བསླབ་པ་ཕུལ་བ་ཡིན་ན་ལེན་
པ་དང་། ཕམ་པ་འཆབ་མེད་བྱུང་ན་ཆད་ལས་ཀྱི་བསླབ་པ་སྤྱོད་པ་ལ་སོགས་ཉེས་པ་སྡེ་ལྔའི་སྦྱོང་ཚུལ་འདུལ་
འཛིན་མཁས་པའི་གདམས་པ་ལས་ཤེས་པར་བྱའོ། །
གཉིས་པ་གཞུང་དང་སྦྱར་བ་ལ་གཉིས། སོ་སོར་ཐར་པ་སྤྱིར་བསྟན་པ། བསྙེན་གནས་བྱེ་བྲག་ཏུ་
བཤད་པའོ། །དང་པོ་ལ་གསུམ། ངོ་བོ་ངོས་བཟུང་བ། དེའི་སྒྲུབ་བྱེད་དགོད་པ། གཞན་གྱི་ལོག་རྟོག་དགག་
པའོ། །དང་པོ་ནི། ཉན་ཐོས་རྣམས་ཀྱི་སྐྱབས་འགྲོ་ནས། །དགེ་སློང་གི་ནི་སྡོམ་པའི་བར། །ཇི་སྲིད་འཚོ་བའི་
བར་དུ་ཡིན། །ཤི་བའི་ཚེ་ན་སྡོམ་པ་གཏོང་། །ཉན་ཐོས་སྡེ་གཉིས་ཀྱི་ལུགས་ལ། དཀོན་མཆོག་གསུམ་ལ་
སྐྱབས་སུ་འགྲོ་བའི་དུས་ཀྱི་ཁྱད་པར་ཇི་སྲིད་འཚོའི་བར་དུ་བྱེད་པ་ཡིན་ལ། ཡུལ་གྱི་ཁྱད་པར་སངས་རྒྱས་ཀྱི་
ཟག་པ་མེད་པའི་ཡེ་ཤེས་དང་འགོག་པའི་བདེན་པ་ནི་སངས་རྒྱས་དཀོན་མཆོག  །འཕགས་པ་ཟུང་བཞིའི་ཟག་
པ་མེད་པའི་བདེན་པ་ཆོས་དཀོན་མཆོག །འཕགས་པ་དགེ་སློང་བཞི་ཡན་ཆད་དུ་འདུས་པ་དགེ་འདུན་དཀོན་
མཆོག་ཡིན་ནོ། །མདོ་སྡེ་པ་ཁ་ཅིག་ཐེག་ཆེན་དང་མཐུན་པར་འདོད་དོ། །
སྐྱབས་འགྲོའི་ངོ་བོ་ནི་བྱེ་བྲག་ཏུ་སྨྲ་བ་ནི་ངག་གི་རིག་བྱེད་དང་། མདོ་སྡེ་པ་ནི་སེམས་པའི་ཁྱད་པར་དུ་
འདོད་ཅིང་། སྐྱབས་འགྲོ་ཉམས་ན་སྡོམ་པའི་རྟེན་ཉམས་པའི་ཕྱིར། དེ་ལ་བརྟེན་པའི་སྡོམ་པ་རྣམས་ལ་ནུས་པ་
མི་འབྱུང་སྟེ། ལྗོན་ཤིང་རྩ་བ་མ་བརྟེན་པའི་ཡལ་ག་བཞིན་ནོ། །འདུལ་བ་འོད་ལྡན་དུ། གང་ཞིག་སངས་རྒྱས་
སྐྱབས་འོས་དག་ལ་སྐྱབས། །སོང་ནས་གཞན་ལ་གུས་པས་ཕྱག་བྱེད་པ། །དེ་ནི་ཤཱཀྱའི་རིགས་ཀྱི་རྟགས་དག་
ལ༑ ༑ཅོ་འདྲིའི་ཡུལ་འཁོར་ཟས་ནི་འབར་མ་ཟ། །གང་ཞིག་སངས་རྒྱས་ལ་སྐྱབས་སུ་སོང་ནས་ལྷ་གཞན་དག་
ལ་སྙིང་ནས་ཕྱག་འཚལ་བའི་བརྟུལ་ཞུགས་ཅན་དེ་ལྟ་བུ་དེ་ནི། ཤཱཀྱའི་རིགས་འཕགས་པ་རྣམས་ཀྱི་ཆ་བྱད་ལ་
ཅོ་འདྲི་ཞིང་ཡུལ་འཁོར་གྱི་ཟས་མེ་མདག་གི་ཆར་འབར་བ་དང་འདྲ་བ་ཟ་བ་ཡིན་ཏེ། སྤྱོད་པ་ནི་གཞན་དུ་ཡིན་
ལ༑ བསམ་པ་ནི་གཞན་དུ་སེམས་པའི་ཕྱིར་རོ། །ཞེས་འབྱུང་བ་བཞིན་དཀོན་མཆོག་ལས་གཞན་ལ་གུས་པས་
ཕྱག་འཚལ་བ་དང་། བློ་གཏོད་པ་དེ་ལ་དམ་པའི་ཆོས་ཀྱི་བཅུད་ཤོར་བས་སྐྱེ་བ་ཐམས་ཅད་དུ་དཀོན་མཆོག་
གསུམ་གྱི་བྱིན་རླབས་མི་འཇུག་གོ །དེ་བས་ན་སངས་རྒྱས་ཀྱི་བསྟན་པའི་ཁོངས་སུ་ཞུགས་པ་ཐམས་ཅད་ཀྱིས་
སྐྱབས་འགྲོའི་བསླབ་བྱ་ལ་གུས་པས་ནན་ཏན་ཆེར་བྱའོ། །སྡོམ་པ་ཀུན་ལ་ཡོད་མོད་ཀྱི། །སྐྱབས་སུ་མ་སོང་བ་
ལ་མེད། །ཅེས་འབྱུང་བ་ལྟར་དགེ་སློང་གི་སྡོམ་པའི་བར་སྐྱབས་འགྲོ་ལ་བརྟེན་པ་ཡིན་པས་དེ་ཐོག་མར་སྨོས་~16~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པ་ཡིན་ནོ། །བསྙེན་གནས་མ་གཏོགས་པའི་སོ་སོར་ཐར་པའི་སྡོམ་པ་ཐམས་ཅད་དུས་ཇི་སྲིད་འཚོའི་བར་དུ་
ལེན་ཅིང་བསྲུང་བ་ཡིན་ལ། ཤི་བའི་ཚེ་རྟེན་བོར་ཞིང་འཕེན་པ་རྫོགས་པས་སྡོམ་པ་གཏོང་བ་ཡིན་ནོ། །འོ་ན་རྒྱུ་
འགགས་པས་འབྲས་བུ་མི་འབྱུང་ངམ་སྙམ་ན།
སྡོམ་པ་རྣམས་ཀྱི་འབྲས་བུ་ནི། །ཚེ་འཕོས་ནས་ནི་འབྱུང་བར་གྱུར། །ཞེས་པས། འབྲས་བུའི་གཙོ་བོ་
རྣམ་སྨིན་གྱི་འབྲས་བུ་ཤས་ཆེར་འདོད་པ་ཁམས་ཀྱི་ལྷ་རིས་དྲུག་གང་རུང་དུ་སྐྱེ་བར་འགྱུར་ཏེ། བཤེས་སྤྲིང་དུ།
གསོ་སྦྱོང་འདོད་སྤྱོད་ལྷ་ལུས་ཡིན་འོང་བ། །སྐྱེས་པ་བུད་མེད་དག་ལ་སྩལ་བར་བགྱིད། །ཅེས་པ་དང་། ལུང་དུ་
བསྙེན་གནས་བསྲུངས་པ་རྣམས་ལྷར་སྐྱེ་བའི་གླེང་གཞི་མང་དུ་གསུངས་པའི་ཕྱིར་རོ། །མིར་སྐྱེས་ནའང་མཐོ་
རིས་ཀྱི་ཡོན་ཏན་ཚང་བར་འགྱུར་རོ། །འོན་ཀྱང་འཕེན་བྱེད་དང་རྫོགས་བྱེད་ཀྱི་ལས་ཀྱི་འབྲས་བུ་ཞིབ་ཏུ་ཤེས་
པར་བྱའོ། །
བྱང་ཆུབ་སེམས་དཔའི་སྡོམ་པ་རྣམས། །ཤི་འཕོས་ནས་ཀྱང་རྗེས་སུ་འབྲང་། །ཞེས་པས་བྱང་ཆུབ་
སེམས་དཔའི་རྒྱུད་ལ་ཡོད་པའི་སོ་སོར་ཐར་པ་ལས་གཞན་པའི་སྡོམ་པ་གཏོང་རྒྱུས་མ་བཅོམ་ན། ཚེ་འཕོས་
ནས་མི་གཏོང་བར་སེམས་ཀྱི་རྗེས་སུ་འབྲང་བར་འགྱུར་རོ། །
གཉིས་པ་སྒྲུབ་བྱེད་དགོད་པ་ལ་གཉིས། དངོས་དང་ཞར་བྱུང་ངོ་། །དང་པོ་ནི། དེ་དག་གི་ནི་རྒྱུ་མཚན་
ཡང་། །ཉན་ཐོས་སྡོམ་པ་རྣམ་རིག་མིན། །ལུས་ངག་ལས་ནི་བསྐྱེད་པར་འདོད། །སྡོམ་པ་གཟུགས་ཅན་ཡིན་
པའི་ཕྱིར། །ཤི་བའི་ཚེ་ན་སྡོམ་པ་གཏོང་། །ཞེས་པ་ཉན་ཐོས་ཀྱི་སྡོམ་པ་ལུས་ངག་གི་རྣམ་པར་རིག་བྱེད་
གཟུགས་ཅན་ལས་སྐྱེ་བའི་ཚུལ་ལུས་ཀྱི་འབྱུང་བ་རྙིང་པ་ལས་སྡོམ་པའི་དངོས་རྒྱུར་གྱུར་པའི་འབྱུང་བ་གསར་
དུ་འབྱུང་ཞིང་། སྡོམ་པའི་རྫས་གཅིག་དང་གཉིས་དང་བཞི་དང་བདུན་ལ་སོགས་པ་ཇི་ཙམ་དངོས་སུ་སྐྱེ་བ་དེ་
སྙེད་ཀྱི་གྲངས་དང་མཉམ་པའི་འབྱུང་བ་བཞིན་ཚན་དེ་སྙེད་ཅིག་གསར་དུ་བྱུང་བས་ཉེར་ལེན་གྱི་རྒྱུ་བྱས་ནས།
མཁན་སློབ་ལ་སོགས་པ་མཐུན་པའི་རྐྱེན་གཞན་གྱིས་བྱེད་རྒྱུ་དང་། སྐལ་མཉམ་དང་ལྷན་གཅིག་གི་འབྱུང་རྒྱུའི་
ཚུལ་གྱིས་ཕན་བཏགས་ཏེ་རྣམ་པར་རིག་བྱེད་ཀྱི་གཟུགས་ཅན་དུ་སྐྱེ་བ་ཡིན་པའི་ཕྱིར་འཆི་བའི་ཚེ་ལུས་ལ་
གནས་པའི་དབང་པོ་གཟུགས་ཅན་རྣམས་འགག་པ་དང་མཉམ་དུ་སྡོམ་པའི་གཟུགས་འགགས་ནས། དགེ་བ་
དང་མི་དགེ་བའི་སེམས་ཀྱང་ནུབ་པར་གྱུར་ཏེ་ལུང་དུ་མ་བསྟན་པའི་རྣམ་པར་ཤེས་པ་དེ་ལུས་བོར་ནས་བར་
དོའི་སྣང་བའི་ངང་ནས་སྐྱེ་བ་ཕྱི་མ་ལེན་པ་ཡིན་ནོ། །
འདི་ནི་ཆོས་མངོན་མཛོད་ལས་ཀྱང་། བསླབ་པ་ཕུལ་དང་ཤི་འཕོས་དང་། །མཚན་གཉིས་དག་ནི་བྱུང་~17~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བ་དང་། །རྩ་བ་ཆད་དང་མཚན་འདས་ལ། །སོ་སོར་ཐར་པའི་འདུལ་བ་གཏོང་། །ཞེས་གསུངས་འདི་ལ་ཚད་མ་
ཡིན། །ཞེས་པས། སྡོམ་པ་བསྲུང་བར་མི་འདོད་པའི་བློས་ཕུལ་བ་དང་ཉམས་པར་བྱས་པ་དང་ཤི་བ་དང་། ཕོ་
མོའི་དབང་པོ་གཉིས་མཉམ་དུ་བྱུང་བ་དང་། ལས་རྒྱུ་འབྲས་མི་བདེན་པར་ངེས་ཤེས་སྐྱེས་པས་དགེ་རྩ་ཆད་པ་
དང་། མཚན་ལན་གསུམ་དུ་འགྱུར་བ་དང་། མ་ནིང་དུ་གྱུར་པ་དང་། བར་སློབ་མས་སྐྱེས་པ་ལ་མི་ཚངས་སྤྱོད་
བྱེད་པར་ཁས་བླངས་པར་སྡོམ་པ་གཏོང་ངོ་། །བསྙེན་གནས་ཞག་གཅིག་ཡིན་པས་མཚན་མོ་འདས་པས་གཏོང་
བར་གསུངས་པ་ནི། ཉན་ཐོས་ཀྱི་སོ་སོར་ཐར་པ་གཏན་ལ་འབེབས་པའི་སྐབས་འདི་ལ་ལུང་ཚད་མར་གྱུར་པ་
ཡིན་ནོ། །
འདིར་འཕྲོས་པའི་བཤད་པ་ལ། མདོ་སྡེ་པ་ཕམ་པའི་ལྟུང་བ་བྱུང་ན་སྡོམ་པ་གཏོང་བར་འདོད་ཀྱང་
འཆབ་པའི་སེམས་མེད་ན་ཕམ་པ་མ་བྱུང་བར་འཆད་དོ། །གོས་དམར་སྡེ་པ་དམ་པའི་ཆོས་ནུབ་ནས་སྡོམ་པ་
གཏོང་བར་འདོད་དོ། །སྔ་རབས་པ་ནི་འཆབ་སེམས་མེད་པའི་རྩ་ལྟུང་གིས་སྡོམ་པ་གཏོང་བར་འདོད་དོ། །འདིར།
ཁ་ཆེ་རྣམས་ནི་བྱུང་བ་ལ། །བུ་ལོན་ནོར་བཞིན་གཉིས་སུ་འདོད། །ཅེས་པའི་དོན་ལ་བོད་ཀྱི་འདུལ་བ་སྨྲ་བ།
འདུལ་བ་དང་མངོན་པའི་སྡེ་སྣོད་ལ་ལེགས་པར་མ་འདྲིས་ཤིང་སློབ་དཔོན་སྔ་མ་འགའ་ཞིག་གི་ངག་ཙམ་ལ་
བརྟེན་ནས་དད་པའི་རྗེས་སུ་འབྲང་བ་མང་པོ་ཞིག །རྩ་བའི་ལྟུང་བ་བཞི་པོ་གང་ཡང་རུང་བ་གཅིག་བྱུང་ན། རྩ་
བ་བཞི་ཀ་བཏང་བ་ཡིན་པས་སྲུང་བའི་སྡོམ་པ་གང་ཡང་མེད་ཅིང་། ཕྱིས་ལྟུང་བ་གང་ལ་སྦྱར་ཀྱང་ཉེས་བྱས་
ཙམ་འབྱུང་བ་ནི་ཤ་ཚུགས་ལ་བརྟེན་པ་ཡིན་ནོ། །དེ་འཆབ་སེམས་མ་སྐྱེས་ན་སྡོམ་པ་སྐྱར་མ་བྱིན་ནས་ཆད་
ལས་ཀྱི་བསླབ་པ་སྦྱོར་བ་ཡིན་ནོ་ཞེས་ཟེར་རོ། །འདོད་ཚུལ་འདི་སྔ་རབས་པའི་ལུགས་ཡིན་པར་འོད་ལྡན་དུ་
བཤད་ཅིང་དགག་པ་དང་བཅས་པ་འབྱུང་ངོ་། །གཞི་ཐམས་ཅད་ཡོད་པར་སྨྲ་བའི་ཁ་ཆེ་བྱེ་བྲག་སྨྲ་བའི་ལུགས་
སོ་སོར་ཐར་པའི་སྡོམ་པ་དང་། དང་པོར་སྐྱེ་བ་དང་བར་དུ་གནས་པ་དང་མཐར་གཏོང་བའི་གཞུང་ལུགས་རྣམ་
པ་ཐམས་ཅད་དུ་མ་གོ་བར་ཟད་དོ། །
འདི་ལ་གནོད་བྱེད་མགོ་མཚུངས་པར་བརྗོད་ན། སྲོག་གཅོད་པ་སྤངས་པས་ཉེས་པ་ཐམས་ཅད་སྤང་
བར་འགྱུར་ཏེ། སྲོག་གཅོད་པའི་ལྟུང་བ་བྱུང་བས་ཉེས་པ་ཐམས་ཅད་བྱུང་བའི་ཕྱིར་རོ། །ཉེས་པ་གཞན་ནི་མ་
བྱུང་ངོ་ཞེ་ན། མ་བརྐུས་པར་མ་བྱིན་ལེན་སྤོང་བའི་སྡོམ་པ་གཏོང་བའི་རྐྱེན་གཞན་ཅི་བྱུང་སྨྲོས་ཤིག །ལྟུང་བ་
ཐམས་ཅད་ཀྱི་གཞི་དང་བསམ་པ་ལ་སོགས་རྒྱུ་ཚོགས་ཐ་དད་པར་གསུངས་པ་རྣམས་དྲན་པར་གྱིས་ཤིག །སུན་
འབྱིན་རྣལ་མར་བརྗོད་པ་ནི། དང་པོར་སྡོམ་པ་སྐྱེ་བའི་ཚེ་ཉན་ཐོས་ཀྱི་རྒྱུ་ལུས་ཀྱི་འབྱུང་བ་རྙིང་པ་ལ་བརྟེན་~18~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ནས་གསར་པ་བཞི་ཚན་བདུན་འབྱུང་ཞིང་། དེ་ལ་དངོས་འབྲས་སྤོང་བ་བདུན་གྱི་སྡོམ་པ་ཐ་དད་པ་བདུན་ཀླུ་
སྦྲུལ་མགོ་བདུན་ཡོད་པ་ལྟར་སྐྱེས་ནས་གནས་པ་ཡིན་ལ། དེའི་སྤང་བྱ་མི་དགེ་བ་བདུན་ཡང་ངོ་བོ་ཐ་དད་པར་
སྐྱེ་བས། སྲོག་གཅོད་པའི་ཕམ་པས་དེ་སྤོང་བའི་སྡོམ་པ་དེ་ཉམས་པར་བྱས་པ་ཡིན་ཏེ། སྦྲུལ་གྱི་མགོ་གཅིག་
བཅད་པ་བཞིན་ནོ། །དེ་ལྟར་ན་སྡོམ་པའི་རྩ་བ་རྣམས་དང་པོར་རྫས་ཐ་དད་དུ་སྐྱེ་ཞིང་བར་དུ་ཐ་དད་པར་
གནས་ལ། མཐར་ཉམས་པའི་རྐྱེན་ཡང་ཐ་དད་པར་གྲུབ་བོ། །སྡེ་སྣོད་ཐམས་ཅད་ནས་ཀྱང་དགེ་བ་བཅུ་དང་
མི་དགེ་བ་བཅུའི་སྤང་བྱ་དང་སྤོང་བྱེད་སོ་སོར་གསུངས་པ་དང་ཚུལ་མཐུན་པ་ཡིན་ནོ། །དེས་ན་དགེ་སློང་སྲོག་
གཅོད་ཕམ་པས་ཉམས་པ་དེས་སྲོག་གཅོད་ན་ཉེས་བྱས་དང་ཕམ་པ་གཞན་བྱས་ན་དངོས་གཞིར་འགྱུར་བར་
ཤེས་སོ། །འོད་ལྡན་ལས་ཀྱང་དགེ་སློང་དགའ་བྱེད་འཆབ་སེམས་མ་སྐྱེས་པ་ལ་བསླབ་པ་བྱིན་ཅིག །ཟག་པ་
ཟད་པར་གྱུར་ན་སྔར་གྱི་གྲལ་རིམ་ཇི་ལྟ་བར་འཇུག་པར་བྱ་ཞེས་གསུངས་ཏེ་དགེ་སློང་གི་དངོས་པོ་མེད་ན་དེ་
ལ་སྔར་གྱི་གྲལ་ག་ལ་ཡོད། བསླབ་པ་ནི་ཆད་པའི་ལས་ཡིན་གྱི། སྡོམ་པའི་བསླབ་པ་ནི་མ་ཡིན་ནོ། །གྲལ་འོག་
ཏུ་འཇོག་པ་དང་། ཟས་འབྲིམ་དུ་འཇུག་པ་ལ་སོགས་པ་ནི་ཆད་པའི་ལས་ཡིན་ནོ། །ཞེས་པ་དང་། བྱེ་བྲག་སྨྲ་
བ་རྣམས་ནི་ཕྱོགས་གཅིག་འཁྲུགས་པས་སྡོམ་པ་མཐའ་དག་གཏོང་བར་མི་རིགས་ཏེ། མཐར་གྱུར་པས་སྡོམ་པ་
ཞིག་པ་མེད་དོ་ཞེས་འཆད་དོ། །
དགེ་སློང་མ་ཡིན་ཞེས་པ་ནི་སྨད་པའི་ཚིག་ཡིན་ལ། དོན་དམ་པའི་དགེ་སློང་གི་དངོས་པོ་ཉམས་པ་ཡིན་
ཏེ༑ མ་ཐོབ་པ་ལས་ཡོངས་སུ་ཉམས་པའི་ཐ་ཚིག་གོ། །ཞེས་པ་དང་། ཞུ་བ་ལས་དགེ་སློང་མི་ཚངས་སྤྱོད་བྱས་
པ་ལ་གཞི་གཞན་གསུམ་གྱིས་སྐུར་བ་འདེབས་ན་དགེ་འདུན་ལྷག་མའོ། །ཞེས་སོགས་མང་དུ་བཤད་ཅིང་། སོ་
སོར་ཐར་པའི་འགྲེལ་པར་ཡང་། །ཇི་ལྟར་ཕྱོགས་གཅིག་བླངས་པ་ཡིས། །ཐམས་ཅད་བླངས་པར་མི་འགྱུར་
ཞིང་། །དེ་བཞིན་ཕྱོགས་གཅིག་བཏང་བས་ཀྱང་། །ཐམས་ཅད་བཏང་བར་མི་འགྱུར་རོ། །ཞེས་པ་དང་། ཆོས་
མངོན་པར་ཡང་། མཁར་གྱི་ཟུར་གཅིག་རལ་པ་ལ་མཁར་འགྱེལ་ལོ་ཞེས་པ་དང་། རས་ཡུག་ཕྱོགས་གཅིག་
ཚིག་པ་ལ་རས་ཡུག་ཚིག་གོ་ཞེས་པའི་དཔེ་དང་བཅས་ནས་ཞིབ་པར་གཏན་ལ་ཕབ་པ་ལྟར་ ཤེས་པར་བྱའོ། །
གཉིས་པ་ཞར་བྱུང་བའི་ཐེག་ཆེན་ལུགས་ནི། བྱང་ཆུབ་སེམས་དཔའི་སྡོམ་པ་ནི། །སེམས་ལ་སྐྱེ་ཕྱིར་
གཟུགས་ཅན་མིན། །དེས་ན་ཇི་སྲིད་སེམས་མ་ཉམས། །དེ་ཡི་བར་དུ་སྡོམ་པ་ཡོད། །མདོ་རྒྱུད་བསྟན་བཅོས་
ཐམས་ཅད་ཀྱི། །དགོངས་པ་ཡང་ནི་དེ་ཉིད་ཡིན། །ཞེས་པས། བྱང་ཆུབ་སེམས་དཔའི་སྐྱབས་འགྲོ་དང་སེམས་
བསྐྱེད་དང་། དེ་དག་ལ་བརྟེན་པའི་སྡོམ་པ་རྣམས་དགེ་བའི་སེམས་མཚུངས་ལྡན་དད་པ་དང་སྙིང་རྗེ་དང་འདུ་~19~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བྱེད་སེམས་པ་དང་བཅས་པར་སྐྱེ་བའི་ཕྱིར། གཟུགས་ཅན་གྱི་དངོས་པོ་རྣམ་པར་རིག་བྱེད་ཡིན་མ་ཡིན་གྱིས་
བསྡུས་པའི་རྫས་སུ་ནམ་ཡང་མི་སྐྱེ་བས། ཇི་སྲིད་སེམས་ཅན་གྱི་དོན་དུ་སངས་རྒྱས་འདོད་པའི་བསམ་པ་དང་།
སྦྱོར་བ་མ་ཉམས་ཀྱི་བར་དུ་བྱང་ཆུབ་སེམས་དཔའི་ཚུལ་ཁྲིམས་ཀྱི་རྩ་བ་མ་བཏང་བར་ཡོད་པ་ཡིན་ལ། ཐེག་པ་
ཆེན་པོའི་མདོ་རྒྱུད་བསྟན་བཅོས་རྣམས་ཀྱི་དགོངས་པ་ཡང་དག་པ་ཡིན་ཏེ། ཞིང་གི་ཡོན་ཏན་བཀོད་པར།
བདག་ནི་བྱང་ཆུབ་རིང་ཚུལ་དུ། །འཚང་རྒྱར་མོས་ཤིང་སྤྲོ་བ་མེད། །ཕྱི་མཐར་ཐུག་གི་བར་དུ་ཡང་། །སེམས་
ཅན་གཅིག་ཕྱིར་སྤྱད་པར་བགྱིའོ། །ཞེས་པ་དང་། ནོར་བུ་ཐིག་ལེའི་རྒྱུད་དུ། བདག་ཆེ་གེ་མོ་ཞེས་བགྱི་བ་དུས་
འདི་ནས་ཇི་སྲིད་བྱང་ཆུབ་སྙིང་པོ་ལ་ཐུག་གི་བར་དུ་ཞེས་པ་དང་། བྷུ་རི་པས། བདག་ཀྱང་དེང་ནས་བྱང་ཆུབ་
བར། །ལུས་དང་སྲོག་ལ་ལྟོས་མེད་པར། །བསླབ་རྣམས་མགོན་བཞིན་སྲུང་ལ་གནས། །ཡེ་ཤེས་ཐུགས་ཀྱིས་
དགོངས་སུ་གསོལ། །ཞེས་པ་དང་། ཨཱརྻ་དེ་བས། དེ་ཕྱིར་བསམ་པའི་རྩ་བ་ལ། །བསོད་ནམས་སྡིག་པ་རབ་ཏུ་
གནས། །ཞེས་པ་ལ་སོགས་མང་པོ་གསུངས་སོ། །
གསུམ་པ་གཞན་གྱི་ལོག་རྟོག་དགག་པ་ལ། འདོད་པ་བརྗོད་པ་དང་། དེ་སུན་དབྱུང་བ་གཉིས་ལས།
དང་པོ་ནི། ཁ་ཅིག་ཇི་སྲིད་འཚོ་བའི་སྒྲ། །ལུས་དང་སེམས་ལ་དགོངས་ཞེས་ཟེར། །ཞེས་པ། ཇི་སྲིད་འཚོ་བའི་
སྒྲ་ལ་དགོངས་པ་གཉིས་ཡོད་དེ། ལུས་ཇི་སྲིད་འཚོ་བ་མ་ཤིའི་བར་དང་། སེམས་ཇི་སྲིད་འཚོ་བ་རིག་པ་རྒྱུན་མ་
ཆད་དུ་ཡོད་པ་ལ་དགོངས་པས། སོ་སོར་ཐར་པའི་སྡོམ་པ་ཡང་སངས་རྒྱས་མ་ཐོབ་ཀྱི་བར་དུ་ལེན་པ་འདི་ལ་
སེམས་བསྐྱེད་དང་སྡོམ་པ་རྐུ་ཐབས་སུ་ལེན་པ་བྱ་བ་ཐབས་མཁས་པ་ལ་གཡོ་ཆེ་ཞེས་ང་མི་སྨྲའོ་ཞེས་གསུངས་
པ་དང་མཐུན་ཞེས་ཆོས་རྒྱུས་ཆུང་ཞིང་ལོག་པར་རྟོག་པའི་བློ་ཤེད་ཆེ་བ་ཁ་ཅིག་ཟེར་རོ། །
གཉིས་པ་སུན་དབྱུང་བ་ལ། དགག་པ་དངོས་དང་། དེའི་ཚེར་མ་སེལ་ཚུལ་དགག་པའོ། །དང་པོ་ནི། དེ་
འདྲ་སངས་རྒྱས་དགོངས་པ་མིན། །མཁས་པའི་གཞུང་ལས་དེ་མ་བཤད། །དེ་ལྟ་ཡིན་ན་ཉན་ཐོས་དང་། །ཐེག་
ཆེན་སྡོམ་པ་ཁྱད་མེད་འགྱུར། །ཞེས་པས། དེ་འདྲ་སངས་རྒྱས་ཀྱི་དགོངས་པ་མ་ཡིན་ཏེ། མདོ་རྒྱུད་རྣམ་དག་
གང་ནས་ཀྱང་མ་གསུངས་པའི་ཕྱིར་རོ། །འཕགས་པ་ཀླུ་སྒྲུབ་ཡབ་སྲས་དང་། དཔལ་ལྡན་ཐོགས་མེད་སྐུ་
མཆེད་ལ་སོགས་གསུང་རབ་ལ་ཚད་མར་གྱུར་པའི་མཁས་པ་རྣམས་ཀྱི་བསྟན་བཅོས་གང་ནས་ཀྱང་མ་བཤད་
པའི་ཕྱིར་ལུང་གིས་མ་གྲུབ་ལ། རིགས་པས་གནོད་དེ། དེ་ལྟར་ཡིན་ན་ཐེག་པ་ཆེ་ཆུང་གི་སྡོམ་པ་ལེན་པའི་དུས་
དང་། བསམ་པའི་ཁྱད་པར་གཙོ་ཆེ་བ་རྣམས་ཁྱད་མེད་པས། རྣམ་དབྱེ་བྱར་མེད་པར་རྒྱུ་མཚན་མཚུངས་པའི་
ཕྱིར་རོ། །~20~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཐུན་མོང་ཐུན་མོང་མ་ཡིན་པའི། །སྐྱབས་འགྲོ་གཉིས་སུ་དབྱེར་མི་རུང་། །སྡོམ་པ་འབོགས་པའི་ཆོ་ག་
དང་། །དེ་ཡི་བསླབ་བྱའང་གཅིག་ཏུ་འགྱུར། །ཞེས་པས། ཡུལ་དང་དུས་དང་བསམ་པའི་སྒོ་ནས་སྐྱབས་འགྲོ་
གཉིས་སུ་དབྱེ་བའང་མི་རུང་བར་འགྱུར། སྡོམ་པ་གཉིས་ལ་ཁྱད་པར་མེད་པས་འབོགས་པའི་ཆོ་ག་དང་བསླབ་
བྱ་ལ་སློབ་པའི་ཚུལ་ཡང་གཅིག་ཏུ་འགྱུར་རོ། །དེ་ལྟར་ཡིན་ན་ཐེག་པ་སོ་སོའི་བཀའ་བསྟན་བཅོས་ཐམས་ཅད་
འཁྲུགས་པར་འགྱུར་ཞིང་། ཉམས་ལེན་ཐམས་ཅད་རང་བཟོ་ཁོ་ནས་གྲུབ་པས་སངས་རྒྱས་ཀྱི་ཆོས་བསྟན་ཡང་
མི་དགོས་པར་འགྱུར་རོ། །ཤི་ཡང་དགེ་སློང་མི་འདོར་ན། །བསླབ་པ་ཕུལ་བ་ལ་སོགས་པ། །སྡོམ་པ་གཏོང་རྒྱུ་
གཞན་གྱིས་ཀྱང་། །སྡོམ་པ་གཏོང་བ་མི་སྲིད་འགྱུར། །ཞེས་པས། སོ་སོར་ཐར་པའི་སྡོམ་པ་སེམས་ཇི་སྲིད་
འཚོའི་བར་དུ་གནས་ན་ཤི་ཡང་མི་གཏོང་བར་འགྱུར་བས། གཏོང་རྒྱུ་གཞན་གྱིས་ཀྱང་མི་གཏོང་བར་རྒྱུ་མཚན་
མཚུངས་པའི་ཕྱིར། སྡོམ་པ་གཏོང་བ་ཡེ་མི་སྲིད་པར་འགྱུར་རོ། །
གཉིས་པ་ཚེར་མ་འདོན་ཚུལ་ལ། ཟེར་ལུགས་བརྗོད་པ་དང་། དེ་དགག་པའོ། །དང་པོ་ནི། དེ་ལ་ཁ་
ཅིག་འདི་སྐད་དུ། །སེམས་བསྐྱེད་ཀྱིས་ནི་མ་ཟིན་པའི། །སྡོམ་པ་གལ་ཏེ་གཏོང་ན་ཡང་། །བྱང་ཆུབ་སེམས་
ཀྱིས་ཟིན་པ་ཡི། །སྡོམ་པ་གཏོང་བ་མི་སྲིད་དོ། །སེམས་བསྐྱེད་ཀྱིས་མ་ཟིན་པའི་སྡོམ་པ་གཏོང་ཞིང་། སེམས་
བསྐྱེད་ཀྱིས་ཟིན་པའི་སྡོམ་པ་མི་གཏོང་བས་ཁྱེད་ཀྱིས་སྨྲས་པའི་ཚེར་མ་དེ་ངེད་ལ་མི་འཇུག་གོ་ཞེས་ཟེར་རོ། །
དེ་དགག་པ་ལ་གཉིས། སུན་འབྱིན་རྒྱས་པར་བསྟན་པ། དེ་ཐོས་པ་མེད་པའི་བླུན་པོར་བསྟན་པའོ། །དང་
པོ་ནི། འོ་ན་སེམས་བསྐྱེད་ཀྱིས་ཟིན་པའི། །དགེ་སློང་ལ་སོགས་སྡོམ་པ་རྣམས། །བསླབ་པ་ཕུལ་དང་ཤི་འཕོས་
དང་། །རྩ་བ་ཆད་པ་ལ་སོགས་པ། །གཏོང་རྒྱུ་གཞན་ནི་མི་གཏོང་འགྱུར། །སྔར་བརྗོད་པའི་སུན་འབྱིན་སྤོང་མ་
ནུས་པར་རང་སོ་ན་འདུག་སྟེ། སེམས་བསྐྱེད་ཀྱིས་ཟིན་པའི་སོ་སོར་ཐར་པའི་སྡོམ་པ་དེ་ཤི་བ་ལ་སོགས་གཏོང་
རྒྱུ་རྣམས་ཀྱིས་མི་གཏོང་བར་འགྱུར་རོ། །
དེ་ལྟ་ཡིན་ན་དགེ་སློང་གི །སྡོམ་པ་ཕུལ་ཀྱང་བསྲུང་དགོས་འགྱུར། །མ་བསྲུངས་དགེ་སློང་ཉམས་པར་
འགྱུར། །ཞེས་པས། དགེ་སློང་སྡོམ་པ་ཕུལ་ཡང་ད་དུང་བསྲུང་དགོས་པར་འགྱུར་ཞིང་། མ་བསྲུངས་ན་ཉམས་
པའི་ལྟུང་བ་འབྱུང་བར་འགྱུར་ལ། འབུལ་བའི་ཆོ་ག་དོན་མེད་པར་ཡང་ཐལ་ལོ། །
ཤི་འཕོས་ནས་ཀྱང་དགེ་སློང་འགྱུར། །གལ་ཏེ་དེ་ནི་ལྷར་སྐྱེས་ན། །ལྷ་ཡི་དགེ་སློང་སྲིད་པར་འགྱུར། །དགེ་
སློང་ཤི་ནས་ལྷར་སྐྱེས་པ་དེ་ནི་ལྷའི་དགེ་སློང་དུ་འགྱུར་ཏེ། དགེ་སློང་གི་སྡོམ་པ་དང་ལྡན་པའི་ལྷ་ཡིན་པའི་ཕྱིར།
 མིར་སྐྱེས་ན་ཡང་བྱིས་པ་ལ། །བླང་མི་དགོས་པར་དགེ་སློང་འགྱུར། །དེ་ལ་ལྟུང་བ་བྱུང་གྱུར་ན། །དགེ་~21~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
སློང་སྡོམ་པ་ཉམས་པར་འགྱུར། །ཉམས་ནས་འཆབ་སེམས་སྐྱེས་པ་ལ། །སླར་ཡང་བླང་དུ་མེད་པར་འགྱུར། །དགེ་
སློང་ཤི་ནས་མིར་སྐྱེས་པ་དེ་བྱིས་པ་སྐྱེས་མ་ཐག་ཏུ་དགེ་སློང་ཡིན་པར་འགྱུར་ཏེ། དགེ་སློང་གི་སྡོམ་པ་རྣམ་པར་
དག་པ་དང་ལྡན་པའི་མི་ཡིན་པའི་ཕྱིར་རོ། །བྱིས་པ་དེ་ལ་སྲོག་གཅོད་པ་ལ་སོགས་ཕམ་པ་བྱུང་ཞིང་། གསང་
བའི་སེམས་སྐྱེས་ན་སླར་སྡོམ་པ་བླང་དུ་མེད་པར་འགྱུར་རོ། །
ལྷ་དང་བྱིས་པའི་དགེ་སློང་ནི། །འདུལ་བའི་སྡེ་སྣོད་རྣམས་ལས་བཀག །ལྷའི་འགྲོ་བ་ནི་སོ་སོར་ཐར་
པའི་སྡོམ་པ་སྐྱེ་བའི་ཞིང་མ་ཡིན་ལ། བྱིས་པ་ལོ་བདུན་མ་ལོན་པ་དང་། ལོ་ཉི་ཤུ་མ་ལོན་པ་ལ་དགེ་ཚུལ་དང་
དགེ་སློང་འདུལ་བའི་བཀའ་དང་བསྟན་བཅོས་རྣམ་དག་ནས་བཀག་པའི་ཕྱིར་ལུང་དང་འགལ་བ་ཡིན་ནོ། །
སེམས་བསྐྱེད་ལྡན་པའི་བསྙེན་གནས་ཀྱང་། །ནངས་པར་ཕན་ཆད་ཡོད་པའི་ཕྱིར། །རྟག་ཏུ་བསྙེན་
གནས་བསྲུང་དགོས་འགྱུར། །མིན་ན་བསྙེན་གནས་ཉམས་པར་འགྱུར། །ནངས་པར་བསྙེན་གནས་གཏོང་ན་
ནི༑ ༑སྡོམ་པ་རྒྱུན་དུ་འབྱུང་བར་འགལ། །སེམས་བསྐྱེད་ཀྱིས་ཟིན་པའི་བསྙེན་གནས་ཀྱི་སྡོམ་པ་ཡང་ནངས་
པར་ལངས་ནས་ཀྱང་སྲུང་དགོས་པར་འགྱུར་ཞིང་། མ་བསྲུངས་ན་སྡོམ་པ་ཉམས་པའི་ཉེས་པ་བྱུང་བར་འགྱུར་
ཏེ༑ སྡོམ་པ་རྒྱུད་ལ་ལྡན་ཞིང་མ་སྲུངས་པའི་ཕྱིར་རོ། །ནམ་ལངས་པའི་ཚེ་བཏང་ན་སེམས་བསྐྱེད་ཀྱིས་ཟིན་
པའི་སྡོམ་པ་རྒྱུན་ལྡན་དུ་འབྱུང་བར་འགལ་ལོ། །
གཉིས་པ་དེ་བླུན་པོ་ཡིན་པར་བསྟན་པ་ནི། དེས་ན་སོ་སོར་ཐར་པ་ཡི། །སྡོམ་པ་ཤི་ཡང་ཡོད་དོ་ཞེས། །སྨྲ་
བའི་སྐྱེས་བུ་དེ་ལ་ནི། །སྡེ་སྣོད་རྣམ་དབྱེ་མེད་པར་ཟད། །ཤི་ནས་སེམས་རྒྱུད་དེ་ལ་སོ་སོར་ཐར་པའི་སྡོམ་པ་
རྒྱུན་མི་ཆད་ཡོད་དོ་ཞེས་ཁས་ལེན་པའི་སྐྱེ་བོ་དེ་ནི་བཀའ་དང་བསྟན་བཅོས་མང་པོ་ལ་ཐོས་བསམ་མ་བྱས་པ་
སྨོས་ཅི་དགོས། འདུལ་བའི་སྡེ་སྣོད་ལས་གསུངས་པའི་ཚུལ་ཁྲིམས་སྲུང་ཚུལ་ཙམ་གྱི་རྣམ་གཞག་ཡང་རྣ་བས་
མ་ཐོས་པའི་བླུན་པོ་ཡིན་ཏེ། ཕན་དང་མི་ཕན་མི་ཤེས་ཤིང་། །བློ་དང་ཐོས་པ་མི་སྒྲུབ་པར། །ལྟོ་འགྲངས་འབའ་
ཞིག་དོན་གཉེར་བ། །སྤུ་མེད་པ་ཡི་ཕག་པ་ཡིན། །ཞེས་པ་དང་། གཏམ་དང་བཞད་གད་ཤེས་ན་ཡང་། །མཇུག་
མ་མེད་པའི་ཁྱི་རྒན་ཡིན། །ཞེས་གསུངས་པ་བཞིན་ནོ། །
གཉིས་པ་བསྙེན་གནས་བྱེ་བྲག་ཏུ་བཤད་པ་ལ། ལེན་ཚུལ་དང་། བསྲུང་ཚུལ། དང་པོ་ནི། བྱེ་བྲག་སྨྲ་
བའི་བསྙེན་གནས་ཀྱང་། །དགེ་སློང་ལས་ལེན་གང་ཟག་ནི། །གླིང་གསུམ་སྐྱེས་པ་བུད་མེད་ལས། །འགྲོ་བ་
གཞན་ལ་སྡོམ་པ་བཀག །འདུལ་བ་ལས། བསྙེན་པར་མ་རྫོགས་པ་དག་ནི་བསྙེན་པར་རྫོགས་པའི་དགེ་
འདུན་དག་གིས་ཡོངས་སུ་བཟུང་བ་ཙམ་ཡིན་ཞེས་གསུངས་པ་བཞིན། སྡོམ་པ་དགེ་སློང་ལ་ལེན་ཏེ། དགེ་ཚུལ་~22~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཡང་བསྟན་པ་ལ་ཞུགས་ལ་མ་རྫོགས་པའི་ཕྱིར་རང་གི་བྱ་བ་ཡང་གཞན་ལ་ཞུས་ཤིང་བྱེད་པས་སོ། །གང་ཟག་
གླིང་གསུམ་གྱི་སྐྱེས་པ་བུད་མེད་ལས་གཞན་པའི་འགྲོ་བ་ལ་སྡོམ་པ་སྐྱེ་བ་བཀག་སྟེ། ཟ་མ་མ་ནིང་སྒྲ་མི་
སྙན། །མཚན་གཉིས་མ་གཏོགས་མི་རྣམས་ལ། །སྡོམ་མིན་སྡོམ་པའང་དེ་བཞིན་ལ། །ཞེས་པས་ཉོན་མོངས་
ཤས་ཆེ་ཞིང་རྒྱུན་ཆད་པར་དཀའ་བ་དང་། ངོ་ཚ་ཁྲེལ་ཡོད་ཆུང་བ་དང་ཐོག་མར་ཐར་པ་ཆ་མཐུན་གྱི་དགེ་བ་
རྒྱུད་ལ་མི་སྐྱེ་བ་ལ་སོགས་པས་སྡོམ་པའི་ཞིང་མ་ཡིན་པར་འདོད།
མདོ་སྡེ་པ་རྣམས་དུད་འགྲོ་སོགས། །འགྲོ་བ་གཞན་ལའང་སྐྱེ་བར་བཤད། །བླང་བའི་ཡུལ་ཡང་དགེ་
བསྙེན་སོགས། །གང་ཡང་རུང་ལས་བླང་བར་གསུངས། །ཀླུ་གཞོན་ནུ་ཙམ་ཞེས་བྱ་བས། དུས་བཟང་ལ་ཡན་
ལག་བརྒྱད་པའི་བསྙེན་གནས་སྲུངས་པ་དང་། རྒྱ་མཚོ་ཆེན་པོའི་ཀླུ་ཆེན་པོ་རྣམས་དུས་བཟང་ལ་རྒྱ་མཚོ་ནས་
བྱུང་སྟེ། གསོ་སྦྱོང་ལེན་པ་ལ་སོགས་གསུངས་པས་བསྙེན་གནས་ཀྱི་སྡོམ་པ་དུད་འགྲོ་དང་ཡི་དྭགས་ཀྱི་འགྲོ་བ་
ལ་སོགས་དང་། ཟ་མ་དང་མ་ནིང་ལའང་སྐྱེ་བར་འདོད་ཅིང་། དྲང་སྲོང་གནས་འཇོག་གི་ཞུས་པར། ཁྱིམ་པ་
དང་རབ་ཏུ་བྱུང་བ་གང་ཡང་རུང་བ་ཆོ་ག་ཤེས་པ་གཅིག་ལ་ལེན་པར་གསུངས་ཏེ། ལུང་ལས། ཁྱིམ་བདག་
མགོན་མེད་ཟས་སྦྱིན་གྱིས་མང་པོ་ལ་བསྙེན་གནས་ཕོག་པར་གསུངས་པས་དགེ་སློང་ཁོ་ན་ལ་ལེན་པར་མ་ངེས་
སོ༑ ༑འབོགས་པའི་ཆོ་ག་ལ། དམའ་བར་འདུག་སྨྲས་བཟླས་པ་ཡིས། །མི་བརྒྱན་ནམ་ནི་ལངས་བར་དུ། །བསྙེན་
གནས་ཡན་ལག་ཚང་བར་ནི། །ནངས་པར་གཞན་ལ་ནོད་པར་བྱ། །ཞེས་པའི་དོན་ལན་རེ་ཞིང་ཟས་མ་ཟོས་
པའི་གོང་དུ་སློབ་དཔོན་ལ་ལེན་པ་ཡིན་ནོ། །རང་འགྲེལ་དུ། གང་གི་ཚེས་བརྒྱད་ལ་རྟག་དུ་བསྙེན་གནས་ལ་
གནས་པར་བྱའོ། །ཞེས་སྔོན་སྡོམ་པ་ཡང་དག་པར་བླངས་པ་དེ་ནི་ཟན་ཟོས་ནས་ནོད་པར་བྱའོ། །ཞེས་པའི་
འགྲེལ་བཤད་རྒྱལ་སྲས་སུ། སྡོམ་པ་ནི་སློང་བར་བྱེད་པ་ཡང་དག་པར་ལེན་པར་ངེས་པའི་སེམས་དཔའ་ཡིན་
པའི་ཕྱིར་ཉི་མ་ཤར་བའི་ཚེ་ཁོ་ནར་སྐྱེའོ། །ཟན་ཟོས་ནས་ནོད་པ་ནི་གསལ་བར་བྱ་བའི་ཕྱིར་རོ། །ཞེས་བཤད་
པས་ད་ལྟ་བོད་ན་ལག་ལེན་བྱེད་པ་འདི་ཉིད་ཡིན་ཞིང་། དགེ་བསྙེན་སྡོམ་བརྒྱད་དང་ཡང་མཐུན་པ་ཡིན་ནོ། །ཇོ་བོ་
རྗེས་ཀྱང་བོད་དུ་ཕྱག་ལེན་འདི་བཞིན་མཛད་པ་ཡིན་པས། བསྙེན་གནས་ལེན་པའི་གང་ཟག་རང་ཉིད་ཇི་ཙམ་
དུ་སྲུང་འདོད་པ་དེ་སློབ་དཔོན་ལ་དུས་གཅིག་ཅར་དུ་བླངས་ནས་བསྲུངས་པས་ཆོ་ག་མ་དག་པའི་སྐྱོན་མེད་དོ། །
ཉན་ཐོས་རྣམས་ཀྱི་ཆོ་ག་ཡང་། །སྐྱབས་སུ་འགྲོ་བའི་ཚུལ་གྱིས་འབོགས། །ཉན་ཐོས་སྡེ་གཉིས་ཀྱི་སོ་
སོར་ཐར་པའི་སྡོམ་པ་སྐྱབས་སུ་འགྲོ་བ་སྔོན་དུ་བཏང་བའི་ཚུལ་གྱིས་འབོགས་པས། བསྙེན་གནས་འབོགས་
པའི་ཚེ་ཡང་སྐྱབས་འགྲོ་དང་ལྡན་པར་བྱའོ། །~23~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དོན་ཡོད་ཞགས་པའི་རྟོགས་པ་ལས། །བསྙེན་གནས་རང་གིས་ལེན་པ་ཡི། །ཆོ་ག་སེམས་བསྐྱེད་འདྲ་
བ་གསུངས། །དེས་ན་ཆོ་ག་ཁྱད་པར་ཡོད། །ཞེས་པས་དོན་ཡོད་ཞགས་པའི་ཆོ་ག་ཞིབ་མོར་འཕགས་པ་སྤྱན་
རས་གཟིགས་ཀྱི་གསོ་སྦྱོང་རང་གིས་བླང་བའི་ཆོ་ག་བྱང་ཆུབ་སེམས་དཔའི་སེམས་བསྐྱེད་ལེན་པ་དང་འདྲ་
བར་སློབ་དཔོན་ནམ་དཀོན་མཆོག་གི་དྲུང་དུ་བླངས་ན་སྲུང་བར་གསུངས་པ་འདི་བྱ་བའི་རྒྱུད་ཀྱི་བསྙེན་གནས་
ཡིན་པས་ཉན་ཐོས་ཀྱི་ལུགས་དང་ཆོ་ག་མི་གཅིག་གོ། །
གཉིས་པ་སྲུང་ཚུལ་ལ་གསུམ་ལས། སྡོམ་པ་འབུལ་བར་འདོད་པ་དགག་པ་ནི། ལ་ལ་བསྙེན་གནས་
བསྲུང་པ་ཡི། །ནངས་པར་བསྙེན་གནས་འབུལ་དགོས་ཟེར། །བསྙེན་གནས་མཚན་མོ་འདས་པ་ན། །གཏོང་
ཕྱིར་འདི་ལ་འབུལ་མི་དགོས། །མདོ་སྡེ་པ་ཡི་ལུགས་བཞིན་དུ། །ཇི་ལྟར་འདོད་ཚེ་ལེན་ན་ཡང་། ནངས་པར་
ཕན་ཆད་སྲུང་པ་ཡི། །བསམ་པ་མེད་ཕྱིར་སྡོམ་པ་གཏོང་། །དེ་ཡི་ཕྱིར་ན་འབུལ་མི་དགོས། །སྡོམ་པ་ལ་གུས་
ཀྱང་ཆོས་རྒྱུས་ཆུང་བ་ལ་ལ། དེ་རིང་བསྙེན་གནས་གསུངས་པའི་ནངས་པར་སྡོམ་པ་འབུལ་དགོས་ཏེ། མ་ཕུལ་
ན་མ་བསྲུངས་པའི་ཉེས་པ་འབྱུང་ངོ་ཞེས་ཟེར་ཏེ། སྡོམ་པ་ནངས་པར་སྐྱ་རེང་ཤར་བའི་ཚེ་གཏོང་བ་ཡིན་པས་
འབུལ་མི་དགོས་སོ། །མདོ་སྡེ་པའི་ལུགས་ལྟར་ནའང་སྡོམ་པ་ལེན་དུས་དང་སྲུང་དུས་ཀྱི་བསམ་པའི་འཕེན་པ་
དང་འདྲ་བར་གཏོང་ཐོབ་བྱེད་པས་ནམ་ལངས་པ་ན་སྡོམ་པ་བཏང་བས་འབུལ་མི་དགོས།
ལ་ལ་བསྙེན་གནས་འཆོལ་བ་ཐོས། །འདི་འདྲ་གང་ནའང་བཤད་པ་མེད། །འདུ་ཤེས་ཞན་ཞིང་ཆོས་ལ་
དབང་ཟ་བ་འགའ་ཞིག །རང་བསྙེན་གནས་བསྲུང་བར་མི་ཁོམ་ན་ཚབ་མ་གང་ཟག་གཞན་ལ་འཆོལ་བའི་
ལུགས་བྱེད་དེ། དེ་འདྲ་བཀའ་བསྟན་བཅོས་གང་ནས་ཀྱང་མ་གསུངས་པས་མི་བྱའོ། །
གཉིས་པ་ལྷ་བསྒོམ་པར་འདོད་པ་དགག་པ་ནི། ཁ་ཅིག་བསྙེན་གནས་འབོགས་པའི་ཚེ། །ཉ་དང་
གནམ་སྟོང་ཚེས་བརྒྱད་ལ། །ལྷ་སྒོམ་ཐ་དད་མ་བྱས་ན། །བསྙེན་གནས་སྲུང་དུ་མི་འདོད་ཟེར། །ཐོས་པ་ཆུང་
ཞིང་མཁས་པར་རློམ་པ་ཁ་ཅིག་དུས་བཟང་གསུམ་ལ་སངས་རྒྱས་ཤཱཀྱ་ཐུབ་པ་དང་སྨན་བླ་དང་ཐུགས་རྗེ་ཆེན་
པོ་ལ་སོགས་སྒོམ་བཟླས་ཐ་དད་ཀྱི་ལུང་ལ་བརྟེན་ནས་བསྙེན་གནས་སྲུང་དགོས་པར་འདོད་པ་ཡོད་དོ། །འདི་
འདྲའི་རྣམ་གཞག་ཀྱང་མཁས་པའི་སྐྱེ་བོ་སུའི་ཡང་ལུགས་མ་ཡིན་ནོ། །
གསུམ་པ་ལེགས་པར་བརྟགས་ནས་ཉམས་སུ་ལེ་ཚུལ་ནི། འདི་ཡང་རེ་ཞིག་བརྟག་པར་བྱ། །བསྙེན་
གནས་སོ་སོར་ཐར་པའི་ལུགས། །གཙོ་ཆེར་ཉན་ཐོས་གཞུང་ལུགས་ཡིན། །ཡི་དམ་ལྷ་ཡི་སྒོམ་བཟླས་ནི། །གསང་
སྔགས་པ་ཡི་གདམས་ངག་ཡིན། །ཉན་ཐོས་གཞུང་ལ་བཤད་པ་མེད། །དེས་ན་ལྷ་བསྒོམ་མ་བྱས་ཀྱང་། །བསྙེན་~24~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གནས་ཉམས་པར་འགྱུར་བ་མེད། །འོན་ཀྱང་གསང་སྔགས་ལུགས་བྱེད་ན། །ཡི་དམ་བསྒོམ་པ་བསོད་ནམས་
ཆེ༑ ༑འདི་ལ་གང་གི་ལུགས་ལེགས་པར་བརྟག་པ་བྱ་དགོས་ཏེ། འདུལ་བའི་སྡེ་སྣོད་ལས་སོ་སོར་ཐར་པའི་
སྡོམ་པ་རིས་བརྒྱད་གསུངས་པའི་བསྙེན་གནས་དེ་སྲུང་བ་ཡིན་ན་ཉན་ཐོས་ནི་གཞུང་ལུགས་དང་མཐུན་པར་བྱ་
དགོས་པས་ལྷ་སྒོམ་པར་གསུངས་པ་མེད་དོ། །དེས་ན་ལྷ་སྒོམ་པ་ལ་མ་བྱས་ཀྱང་ཆོ་ག་ཉམས་པའི་སྐྱོན་མེད་
ཅིང་། གསང་སྔགས་ཀྱི་ལུགས་སུ་བྱེད་ན་སློབ་དཔོན་ནམ་དཀོན་མཆོག་གི་རྟེན་གྱི་སྤྱན་སྔར་གསོ་སྦྱོང་གི་སྡོམ་
པ་བླངས་ན་མདུན་དུ་ལྷ་བསྒོམས་ཏེ་སྔགས་བཟླས་པ་ཡིན་ནོ། །གང་གི་ལུགས་ཡིན་ཀྱང་ཡི་དམ་ལྷའི་སྒོམ་
བཟླས་བྱས་པས་བསོད་ནམས་ཆེན་པོ་ཐོབ་པར་འགྱུར་རོ། །
གཉིས་པ་ལ་ཐེག་ཆེན་ལུགས་ཀྱི་སོ་སོར་ཐར་པ་ལ་གཉིས་ཏེ། སྔོན་གྱི་ཆོ་ག་དང་། ད་ལྟར་གྱི་ཆོ་གའོ། །དང་
པོ་ནི། །ཐེག་པ་ཆེན་པོ་ལས་བྱུང་བའི། །སོ་སོར་ཐར་པ་བཤད་ཀྱིས་ཉོན། །བྱང་ཆུབ་སེམས་དཔའ་ཉིད་ལ་
ཡང་། །སོ་སོར་ཐར་པ་འབོགས་པ་ཡི། །ཆོ་ག་འགའ་ཞིག་ཡོད་མོད་ཀྱི། །དེ་ཡི་ཆོ་ག་ཕལ་ཆེར་ནུབ། །ཅེས་
པས། བྱང་ཆུབ་སེམས་དཔའི་སོ་སོར་ཐར་པའི་སྡོམ་པ་ནི། ཉེ་བར་འཁོར་གྱིས་ཞུས་པའི་མདོ་ལ་སོགས་པའི་
ཐེག་པ་ཆེན་པོའི་མདོ་དུ་མར་བྱང་ཆུབ་སེམས་དཔའ་ལས་དང་པོ་པའི་བསླབ་བྱ་མང་པོ་རབ་ཏུ་བྱུང་བའི་སྡོམ་
པ་སྲུང་བ་དང་མཚུངས་པར་གསུངས་ཤིང་། ཆོ་འཕྲུལ་བསྟན་པའི་མདོར། སྔོན་བསྐལ་པ་མངོན་པར་དགའ་བ་
ལ་འཇིག་རྟེན་བདེ་བ་ཞེས་བྱ་བར་རྒྱལ་པོ་རི་རབ་ལྟ་བུ་ལ་འཁོར་ལོ་བསྒྱུར་རྒྱལ་དགེ་བ་བཀོད་པས་རྗེས་སུ་
མཐུན་པའི་བཟོད་པ་ཐོབ་ནས་རབ་ཏུ་བྱུང་ཞིང་། སྲས་སྙིང་རྗེ་ཆེར་སེམས་རྒྱལ་སར་བསྐོས་པས། དེ་ཉིད་ཀྱང་།
རབ་བྱུང་ཡོན་ཏན་དུ་མ་བསགས་པ་ཞེས། །དེ་བཞིན་གཤེགས་པ་རྣམས་ཀྱིས་གསུངས་མོད་ཀྱི། །དེ་ལྟར་
ལགས་ཀྱང་སྙིང་རྗེར་གྱུར་པ་ན། །འགྲོ་ལ་ཕན་ཕྱིར་རྒྱལ་སྲིད་བདག་གིས་སྒྲུབ། །ཇི་སྲིད་འཚོ་བར་བདག་ནི་
ཚངས་སྤྱོད་ཅིང་། །གསོ་སྦྱོང་ཡན་ལག་བརྒྱད་པ་བླང་བར་བྱ། །ཞེས་ཟེར་ནས། བསྙེན་གནས་ཇི་སྲིད་འཚོའི་
བར་བླངས་ཤིང་རྒྱལ་སྲིད་བསྐྱངས་སོ། །དེས་ན་བྱང་སེམས་ཀྱི་སོ་སོར་ཐར་པ་འབོགས་པའི་ཆོ་ག་ཡོད་པར་
ཤེས་མོད་ཀྱི་ལག་ལེན་ནུབ་པ་ཡིན་ནོ། །
དེང་སང་ནི། གསོ་སྦྱོང་རང་གིས་བླང་བ་སོགས། །ཆོ་གའི་ལག་ལེན་འགའ་ཞིག་ཡོད། །ཆོ་ག་འདིར་
ཐོབ་པའི་སྡོམ་པ་དེ་བྱང་ཆུབ་སེམས་དཔའི་སོ་སོར་ཐར་པའི་སྡོམ་པ་ཡིན་ནོ། །
རྒྱལ་སྲས་བྱམས་པ་འཇམ་དབྱངས་སོགས། །བདག་ཉིད་ཆེན་པོ་འགའ་ཞིག་གིས། །མཁན་པོ་མཛད་
ནས་འགྲོ་མང་ལ། །བསྙེན་པར་རྫོགས་པ་མཛད་དོ་ཞེས། །ཚིག་འབྲུ་ཙམ་ཞིག་གསུངས་མོད་ཀྱི། །འོན་ཀྱང་དེ་~25~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཡི་ཆོ་ག་ནི། །མདོ་ལས་གསུངས་པ་ངས་མ་མཐོང་། །འདི་འདྲ་སྔོན་གྱི་ཆོ་ག་སྟེ། །འཕགས་པ་རྣམས་ཀྱི་སྤྱོད་
ཡུལ་ཡིན། །སོ་སོ་སྐྱེ་བོས་བྱར་མི་རུང་། །ཞེས་པས། ཁྱིམ་བདག་དྲག་ཤུལ་ཅན་གྱིས་ཞུས་པར། རྒྱལ་སྲས་
བྱམས་པས་ཁྱིམ་བདག་དགུ་སྟོང་དང་། རྒྱལ་སྲས་སྤྱོད་པ་རྣམ་དག་འཇམ་པའི་དབྱངས་ཀྱིས་ཁྱིམ་བདག་
བདུན་སྟོང་རབ་ཏུ་བྱུང་ཞིང་བསྙེན་པར་རྫོགས་པ་མཛད་ཞེས་གསུངས་ཀྱང་ཆོ་ག་འདི་ལྟ་བུས་མཛད་པ་ཡིན་
ཞེས་གསལ་ཁ་མེད་ཅིང་། བུ་མོ་གསེར་མཆོག་འོད་དཔལ་རབ་ཏུ་བྱུང་བ་ལ་སོགས་པ་མང་པོ་ཁྱིམ་པའི་རྟགས་
སྤངས་པའི་རབ་བྱུང་ནི་མ་ཡིན་ཏེ། ས་མཐོན་པོར་ཆུད་པའི་འཕགས་པ་རྣམས་ཀྱིས་རྣམ་འཕྲུལ་ཡིན་པས།
ལུང་དེ་ཙམ་ལ་བརྟེན་ནས་སོ་སོ་སྐྱེ་བོ་སྣང་སེམས་ལ་དབང་མ་ཐོབ་པ་རྣམས་ཀྱིས་བྱར་མི་རུང་ངོ་། །
ཐེག་ཆེན་གྱི་རབ་ཏུ་བྱུང་བ་ནི། གཙོ་བོར་སེམས་ལ་སྤོང་སེམས་ཁྱད་པར་ཅན་སྐྱེས་པ་ལ་ངོས་འཛིན་པ་
ཡིན་ཏེ། འཇམ་དཔལ་རྣམ་རོལ་གྱི་མདོར། བུ་མོ་རབ་ཏུ་བྱུང་བ་ཞེས་བྱ་བ་ནི་སེམས་ཅན་གཞན་དག་ལ་སྙིང་
རྗེ་ཆེ་བ་ཞེས་བྱ་བའི་ཚིག་བླ་དྭགས་སོ། །བུ་མོ་རབ་ཏུ་བྱུང་བ་ཞེས་བྱ་བ་ནི་གཞན་གྱི་འཁྲུལ་པ་ལ་སྐྱོན་དུ་མི་ལྟ་
བ་ཞེས་བྱ་བའི་ཚིག་བླ་དྭགས་སོ། །བུ་མོ་རབ་ཏུ་བྱུང་བ་ཞེས་བྱ་བ་ནི་གཞན་གྱི་རྙེད་པ་ལ་ཕྲག་དོག་མེད་པ་
ཞེས་བྱ་བའི་ཚིག་བླ་དྭགས་སོ། །ཞེས་གསུངས་པ་འདི་ངེས་པའི་དོན་དུ་ཤེས་པར་བྱའོ། །
གཉིས་པ་ད་ལྟར་གྱི་ཆོ་ག་ལ་གཉིས། ལེན་ཚུལ་ནི། དེས་ན་ད་ལྟའི་ཆོ་ག་ནི། བསམ་པ་སེམས་བསྐྱེད་
ཀྱིས་བཟུང་བའི། །ཆོ་ག་ཉན་ཐོས་ལུགས་བཞིན་གྱིས། །སོ་སོར་ཐར་པ་རིགས་བརྒྱད་པོ། །བྱང་སེམས་སོ་
སོར་ཐར་པར་འགྱུར། །ཞེས་པས། བྱང་ཆུབ་སེམས་དཔའི་ཐར་པའི་ཆོ་ག་མདོ་ལས་གསུངས་པ་ད་ལྟར་བྱ་
བར་འོས་པར་གསལ་བར་མེད་པའི་རྒྱུ་མཚན་དེས་ན། སྡོམ་པ་ལེན་པའི་ངེས་འབྱུང་གི་བསམ་པ་གསལ་
འདེབས་པའི་ཚེ་སེམས་ཅན་སྡུག་བསྔལ་དུ་མས་གཟིར་བ་རྣམས་སྐྱེ་བར་འདོད་པའི་བསམ་པ་ཁྱད་པར་ཅན་
གྱིས་རྫོགས་པའི་སངས་རྒྱས་དོན་དུ་གཉེར་བའི་ཀུན་སློང་གསལ་བཏབ་ནས། སོ་སོར་ཐར་པ་རིས་བརྒྱད་པོ་
གང་འདོད་པ་དེ་ལེན་པའི་ཆོ་ག་ཉན་ཐོས་ཀྱི་ལུང་ལས་ཇི་ལྟར་འབྱུང་བ་བཞིན་བླངས་ཏེ་བསྲུངས་པས་བྱང་
ཆུབ་སེམས་དཔའི་སོ་སོར་ཐར་པའི་དོན་འགྲུབ་པར་འགྱུར་རོ། །
གཉིས་པ་སྲུང་ཚུལ་ནི། དེས་ན་བྱང་ཆུབ་སེམས་དཔའ་ཡི། །སོ་སོར་ཐར་པའི་བསླབ་བྱ་ནི། །ཁྱད་པར་
ཅུང་ཟད་བཤད་ཀྱིས་ཉོན། །བྱང་ཆུབ་སེམས་དཔའི་སོ་སོར་ཐར་པའི་སྡོམ་པ་ཉན་ཐོས་ཀྱི་ཆོ་གས་ལེན་ན་སྲུང་
ཚུལ་ལའང་ཁྱད་པར་མེད་དམ་ཞེ་ན། མི་འདྲ་བའམ་ཁྱད་པར་ཅུང་ཟད་ཡོད་པས་དེ་བཤད་ཀྱིས་ཉོན་ཅིག །
འདི་ལ་སྡིག་ཏོ་མི་དགེའི་ཕྱོགས། །ཕལ་ཆེར་ཉན་ཐོས་ལུགས་བཞིན་བསྲུངས། །འདོད་པས་དབེན་~26~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པའི་ལྟུང་བ་འགའ། །བྱང་ཆུབ་སེམས་དཔའི་ལུགས་བཞིན་སྲུང་། །ཞེས་གསུངས་པས། བསླབ་བྱ་རིགས་
གཉིས་སངས་རྒྱས་ཀྱིས་གསུངས་པའི་སྡིག་ཏོ་མི་དགེ་བའི་ཆོས་ཀྱི་དབེན་པ་ནི། ཕལ་ཆེ་བ་ཉན་ཐོས་ཀྱི་གཞུང་
ལུགས་བཞིན་སྲུང་བར་བྱ་སྟེ། གནོད་པས་ཀུན་ནས་བསླངས་པ་སྲོག་གཅོད་དང་བརྡེག་པ་དང་སྐྱོན་ནས་
བརྗོད་པ་ལ་སོགས་པ་སྤང་བར་བྱ་བ་ཡིན་ནོ། །འདོད་པས་དབེན་པ་ཞེས་གསུངས་པའི་བསླབ་བྱ་འདོད་པས་
ཀུན་ནས་བླང་བ་གོས་བཟང་པོ་ཚོན་ཆེན་པོས་ཁ་བསྒྱུར་བ་དང་། གསེར་དངུལ་ལེན་པ་ལ་སོགས་ནི་གཞན་ལ་
ཕན་པའི་ཕྱིར་ལེན་པར་བྱེད་པ་ཡིན་ནོ། །
འཇིག་རྟེན་མ་དད་གྱུར་པ་ཀུན། །གཉིས་ཀ་མཐུན་རྣམས་འབད་པས་སྲུངས། །ཞེས་པ་འཇིག་རྟེན་པ་
རྣམས་མ་དད་པར་འགྱུར་བའི་སྤྱོད་པ་འགྱོད་པ་དང་། རྒྱུག་པ་དང་། རྟ་བརྒད་དང་། འོ་འདོད་འབོད་པ་དང་།
སྒོ་བརྡུང་པ་དང་། ཁྱི་སྐྲོག་པ་ལ་སོགས་པ་ནི་ཐེག་པ་ཆེ་ཆུང་གཉིས་ཀའི་སྤང་བྱ་ཡིན་པར་མཐུན་པའི་ཕྱིར་
གཉེན་པོ་འབད་རྩོལ་ཆེན་པོས་དབང་པོའི་སྒོ་བསྡམ་པར་བྱ་སྟེ། འདུལ་བར་ཁྱིམ་སུན་འབྱིན་པའི་ལྟུང་བ་ལྕི་
བ་བཅོས་ཤིང་། བསླབ་བྱ་བརྒྱ་རྩ་བཅུ་གཉིས་བཅས་པ་ནི་མ་དད་པ་དགག་པའི་ཕྱིར་ཡིན་ལ། སྤྱོད་འཇུག་ཏུ།
འཇིག་རྟེན་མ་དད་གྱུར་པ་ཀུན། །མཐོང་དང་དྲིས་ཏེ་སྤང་བར་བྱ། །ཞེས་པ་དང་། བསླབ་བཏུས་སུའང་། དེ་ནི་
བཟུང་འོས་མ་ཡིན་ན། །འཇིག་རྟེན་རྒྱལ་བའི་མྱུ་གུར་གཉིས། །ཐལ་བས་གཡོགས་པའི་མེ་བཞིན་དུ། །སེམས་
ཅན་དམྱལ་ལ་སོགས་པར་སྲེག །ཅེས་པ་དང་། མདོ་སྡེ་དག་ལས་ཀྱང་། འོངས་པ་ལ་འོངས་པ་ལེགས་སོ་ཞེས་
སྔར་སྙན་པར་བརྗོད་པར་བྱའོ། །བཞིན་གྱི་མདངས་གསལ་བར་བྱའོ། །འཛུམ་པ་སྔར་བྱའོ། །ཁྲོ་གཉེར་མེད་
པར་བྱའོ། །ཞེས་མང་དུ་གསུངས་སོ། །འཇིག་རྟེན་མཐུན་འཇུག་གི་མདོ་ཡང་དོན་འདི་ཡིན་ནོ། །གསང་སྔགས་
ལས་ཀྱང་། རབ་ཏུ་བྱུང་བས་བླ་མ་ཁྱིམ་པ་ལ་སྐྱེ་བོ་མང་པོའི་ནང་དུ་དེ་རྣམས་ཀྱིས་མཐོང་བར་ལུས་ཀྱིས་ཕྱག་
མི་བྱ། ཡང་ན་མཆོད་རྟེན་ལ་ཕྱག་འཚལ་བའི་ཟོལ་གྱིས་བྱ་བར་གསུངས་སོ། །མདོར་ན་དམ་པའི་ཆོས་དང་
འཇིག་རྟེན་གཉིས་ཀའི་ཁྲིམས་ལུགས་ལ་སྒོ་གསུམ་གྱི་སྤྱོད་པ་མི་མཛེས་པ་མཐའ་དག་སྤང་དགོས་པ་ཡིན་ནོ། །
དེང་སང་འགའ་ཞིག་ནི། གང་ངོ་ཚ་བའི་གནས་ལ་དྲེགས་པའི་ང་རྒྱལ་སྐྱེད་པར་བྱེད་པ་ཡང་སྣང་ངོ་། །ཐེག་
པ་གོང་འོག་གཉིས་ཀ་དགག་བྱ་དང་དགོས་པ་མཐུན་པ་རྣམས་ནི་བཅས་པ་ཕྲ་མོ་མང་པོའང་ཁྱད་དུ་མི་སད་
པར་གུས་པས་བསྒྲུབ་པར་བྱའོ། །བྱང་ཆུབ་སེམས་དཔའི་སོ་སོར་ཐར་པར་ཆོས་བཞི་སྒྲུབ་པར་ཡང་། བྱང་ཆུབ་
སེམས་དཔའ་མང་དུ་ཐོས་པས་རང་གི་འདོད་པ་བཏང་སྟེ། མཁན་པོ་དང་སློབ་དཔོན་གྱི་གཞུང་ལ་རབ་ཏུ་
གནས་པར་བྱའོ། །ཞེས་གསུངས་སོ། །~27~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འཇིག་རྟེན་འཇུག་པའི་རྒྱུར་གྱུར་ན། །ཐེག་ཆེན་སོ་སོར་ཐར་ལ་གནང་། །འདོད་པ་ཀུན་ནས་བསླང་བ་
གནང་བ་དེ་རང་དོན་དུ་ཞེན་པས་བླང་དུ་རུང་བ་ནི་མ་ཡིན་ཏེ། གདུལ་བྱ་གཞན་སྦྱིན་པ་གཏོང་བའི་དགེ་བ་ལ་
འཇུག་པ་ལ་སོགས་གཞན་གྱི་དོན་དུ་འགྱུར་བར་མཐོང་ན་རྒྱུ་མཚན་དེས་ལེན་པར་གནང་བ་ཡིན་ཏེ། སྤྱོད་
འཇུག་ཏུ། ཐུགས་རྗེ་མངའ་བ་རིང་གཟིགས་པས། །བཀག་པ་རྣམས་ཀྱང་དེ་ལ་གནང་། །ཞེས་པས།
 དཔེར་ན་ཉན་ཐོས་དགེ་སློང་ནི། །གསེར་དུ་ལེན་པ་ཐུབ་པས་བཀ ག །བྱང་ཆུབ་སེམས་དཔའི་དགེ་
སློང་ལ། །གཞན་དོན་འགྱུར་ན་ལྟུང་བ་མེད། །ཅེས་པ་ཉན་ཐོས་རང་ལ་སྣམ་སྦྱར་ལ་སོགས་པའི་རྒྱུར་དགོས་ན་
དགེ་བསྙེན་ལ་སོགས་པས་ལེན་དུ་བཅུག་ནས་བདག་གིར་བྱེད་པ་དང་གཞན་གྱི་རིན་པོ་ཆེ་ཆུད་ཟ་བ་སྤང་པའི་
ཕྱིར་རེག་པར་གནང་བ་ཙམ་གསུངས་ཀྱི་གཞན་དོན་དུ་འགྱུར་བའི་ཕྱིར་གནང་བ་མེད་ཅིང་། ལེན་པར་བྱེད་ན་
ཡང་སྤང་བའི་ལྟུང་བྱེད་དུ་འགྱུར་རོ། །ཞེས་ཐུབ་པ་ཆེན་པོས་བཀག་གོ། །བྱང་ཆུབ་སེམས་དཔའི་དགེ་སློང་ལ་
གཞན་གྱི་དོན་དུ་འགྱུར་ན་ལེན་པ་ལ་ལྟུང་བ་མེད་ཅིང་། མ་བླངས་ན་ཉེས་པར་འགྱུར་རོ། །
ཉན་ཐོས་སེམས་ཅན་དོན་མིན་ཀྱང་། །འདོད་ཆེན་པ་ལ་ལྟུང་བ་འབྱུང་། །ཐེག་ཆེན་གཞན་གྱི་དོན་ཡིན་
ན༑ ༑འདོད་ཆེན་ལྟུང་བ་མེད་ཅེས་གསུངས། །ཞེས་པ་ལུང་ལས། རབ་ཏུ་བྱུང་བ་ནི་དོན་ཉུང་ཞིང་བྱ་བ་ཉུང་བ་
ཡིན་པས་ཞིང་རྨོ་བརྐོ་དང་། ཚོང་ཁེ་སྤྲུལ་དང་། ཁང་གཞིས་འཛིན་པ་རྣམ་པ་ཐམས་ཅད་དུ་བཀག་སྟེ། འདོད་
པ་ཆུང་ཞིང་ཆོག་ཤེས་པས། གཞན་དང་འདྲིས་པ་དང་། རྣམ་པར་གཡེང་བ་དོར་ནས་རང་དོན་དུ་མྱ་ངན་ལས་
འདས་པ་དོན་དུ་གཉེར་བ་ཡིན་པའི་ཕྱིར། ཐེག་པ་ཆེན་པོའི་དགེ་སློང་ནི་གཞན་དོན་གཙོ་བོར་སྒྲུབ་པ་ཡིན་པ་
གཞན་གྱི་དོན་དུ་འགྱུར་ན། གོས་བརྒྱ་སྟོང་རྙེད་ཀྱང་ཉེ་དུར་མི་འོང་པའི་བྲམ་ཟེ་དང་ཁྱིམ་བདག་ལ་བཙལ་བར་
བྱ༑ སྐབས་འབྱེད་པ་ཡོད་ན་ཆོག་གམ་མི་ཆོག་བརྟགས་ནས་ཅི་ཙམ་དགོས་པ་བླང་བར་བྱ། ལྷུང་བཟེད་བཙལ་
བ་དང་། ཐགས་ཀྱི་རྒྱུ་སྐུད་པ་བླང་བ་དང་། འཐག་ཏུ་གཞུག་པ་དང་། གཞན་དོན་དུ་མོན་དར་གྱི་གདིང་བ་དང་།
མལ་སྟན་བརྒྱ་རྙེད་ཀྱང་བསྟབ་པར་བྱ། གསེར་དངུལ་སྲང་བྱེ་བ་འབུམ་ཕྲག་ལས་ལྷག་པ་ཡང་བདག་གིར་
བྱའོ། །ཞེས་པ་ལ་སོགས་བྱང་ཆུབ་སེམས་དཔའི་ཚུལ་ཁྲིམས་ཀྱི་ལེའུར་གསུངས་སོ། །
གསུམ་པ་བཀའི་མཇུག་སྡུད་པ་ནི། སོ་སོར་ཐར་པ་ལུགས་གཉིས་པོ། །དེ་འདྲའི་རྣམ་དབྱེ་ཤེས་པར་
བྱ༑ ༑ཐེག་ཆེན་སོ་སོར་ཐར་ཡིན་ཀྱང་། །དགེ་སློང་ལ་སོགས་སྡོམ་པ་ཡི། །ལྡོག་པ་ཤི་བའི་ཚེ་ན་གཏོང་། །བྱང་
ཆུབ་སེམས་དཔའི་སྡོམ་པ་དང་། །དེ་ཡི་འབྲས་བུ་ཤི་ཡང་འབྱུང་། །ཞེས་པས། ཉན་ཐོས་དང་བྱང་སེམས་ཀྱི་སོ་
སོར་ཐར་པའི་ལུགས་གཉིས་པོའི་ཐོབ་ཚུལ་དང་། གསུང་ཚུལ་གྱི་ཁྱད་པར་དེ་འདྲ་བར་ཤེས་པར་བྱས་ལ། ~28~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གཉིས་ཀ་སངས་རྒྱས་ཀྱི་གསུང་བཞིན་དུ་བསྒྲུབ་པར་བྱའོ། །འོ་ན་བྱང་ཆུབ་སེམས་དཔའི་སོ་སོར་ཐར་པའི་
སྡོམ་པ་ཚེ་འཕོས་ནས་གཏོང་བར་འགྱུར་རམ་མི་འགྱུར། གཉིས་ཀ་ཁྱོད་རང་གི་ཁས་བླངས་པ་དང་འགལ་བར་
འགྱུར་རོ། །ཞེས་རྒོལ་ན། དེ་ལ་སོ་སོར་ཐར་པའི་སྡོམ་པའི་ཆར་གཏོགས་པ་ནི་གཏོང་ལ། བྱང་ཆུབ་སེམས་
དཔའི་སྡོམ་པའི་ཆར་གྱུར་པ་ནི་མི་གཏོང་སྟེ། དུས་ཇི་སྲིད་འཚོའི་བར་དུ་བླངས་ཤིང་སེམས་བསྐྱེད་བྱང་ཆུབ་མ་
ཐོབ་བར་གྱིས་འཕངས་པའི་ཕྱིར། སྐྱེས་བུའི་ལས་ཀྱི་འདུ་བྱེད་ཐམས་ཅད་འཕེན་པའི་དབང་གིས་འཇུག་པར་
གསུངས་པའི་ཕྱིར་ཏེ། དཔེར་ན་སྐྱེས་བུ་གཅིག་གིས་བྱ་བ་ཞག་དང་ཟླ་བ་དང་ལོའི་དུས་ཀྱིས་རྫོགས་པར་བྱེད་
པ་ཀུན་སློང་གི་དབང་གིས་འཇུག་པ་བཞིན་ནོ། །སྐྱེས་བུ་བྱེད་པའི་འབྲས་བུ་དང་། རྒྱུ་མཐུན་དང་བདག་པོའི་
འབྲས་བུ་ལ་ལ་ནི་ཚེ་འདིར་ཡང་འབྱུང་ཞིང་རྣམ་པར་སྨིན་པའི་འབྲས་བུ་ནི་སྐྱེ་བ་ཕྱི་མར་རིམ་གྱིས་འབྱུང་ངོ་།།
གཉིས་པ་བསླབ་པ་བཅས་པའི་རྩ་བ་འཇོག་གཞི་རྒྱུ་འབྲས་གཏན་ལ་དབབ་པ་ལ་གཉིས། མཉན་པར་
གདམས་པའི་ཚུལ་གྱིས་མདོར་བསྟན། མདོ་ལས་གསུངས་པའི་དབྱེ་བ་རྒྱས་པར་བཤད་པའོ། །
དང་པོ་ནི། །དེ་ནས་ལས་དང་རྣམ་སྨིན་གྱི། །རྣམ་པར་དབྱེ་བ་བཤད་ཀྱིས་ཉོན། །ལས་ལ་དགེ་སྡིག་
ལུང་མ་བསྟན། །ཡིན་ཞེས་རྒྱལ་བའི་མདོ་ལས་གསུངས། །ཞེས་པས། སོ་སོར་ཐར་པའི་སྡོམ་པ་ནི་ལས་དགེ་
སྡིག་ལ་བླང་དོར་བྱེད་པའི་ལམ་ཡིན་པས། བསླབ་པ་འཆའ་བའི་རྩ་བར་གྱུར་པའི་ལས་རྣམ་པར་དབྱེ་བ་ཤེས་
པ་ནི་བསྟན་པའི་སྒོར་ཞུགས་པ་ཐམས་ཅད་ཀྱི་ཐོག་མར་སྔོན་དུ་འགྲོ་དགོས་པའི་ཕྱིར་བཤད་པའོ། །དེ་ལ་སྤྱིར་
ཆོས་གང་རང་གི་མཚན་ཉིད་ཀྱིས་གཏན་ལ་འབེབས་པའི་གཞི་ལ་ལས་སུ་བྱས་པ་དང་། བྱ་བའི་འབྲས་བུ་ལ་
ལས་སུ་བསྟན་པ་དང་། ལས་ཀྱི་ས་བོན་ལ་ལས་སུ་བཤད་པ་ལ་སོགས་པ་ལས་ཀྱི་ཐ་སྙད་བཏགས་པ་སྣ་
ཚོགས་པ་ཡོད་པ་ནའང་། འདིར་དམ་པའི་ཆོས་བྱེད་པའི་སྡོན་དུ་ངེས་པར་ཤེས་དགོས་པའི་ལས་ལ་བསྒྲུབ་བྱ་
དགེ་བའི་ལས་དང་། སྤང་བྱ་སྡིག་པའི་ལས་དང་། རེ་ཞིག་བཏང་སྙོམས་སུ་བྱ་བ་ལུང་མ་བསྟན་གྱི་ལས་དང་
གསུམ་གསུངས་པ་དེ་གཏན་ལ་འབེབས་པའོ། །
གཉིས་པ་དབྱེ་བ་རྒྱས་པར་བཤད་པ་ལ་གཉིས། འབྱེད་ཚུལ་ལྔའི་སྒོ་ནས་ལེགས་པར་བཤད་པ། དེ་ལ་
འཁྲུལ་པའི་ལོག་རྟོག་དགག་པའོ། །དང་པོ་ལ་ལྔའི་ལས་གསུམ་བཤད་པ་ནི། དངོས་དང་། འདུས་མ་བྱས་
གཉིས་ཀ་མ་ཡིན་པར་བསྟན་པ་གཉིས་ལས་དང་པོ། དགེ་བ་ལེགས་པར་སྤྱོད་པ་སྟེ། །རྣམ་སྨིན་བདེ་བ་བསྐྱེད་
པ་ཡིན། །སྡིག་པ་ཉེས་པར་སྤྱོད་པ་སྟེ། །རྣམ་སྨིན་སྡུག་བསྔལ་སྐྱེད་པར་བྱེད། །བཏང་སྙོམས་གཉིས་ཀ་མ་
ཡིན་པས། །རྣམ་པར་སྨིན་པའང་གཉིས་ཀ་མིན། །འདི་དག་བྱས་པའི་ལས་ཡིན་པས། །འདུས་བྱས་ཡིན་པར་~29~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཤེས་པར་བྱ། །ཞེས་པས། ལས་དགེ་བ་ནི་ཉོན་མོངས་དུག་གསུམ་དང་བྲལ་བའི་དད་པས་ཀུན་ནས་བསླང་
བའི་སྒོ་གསུམ་གྱི་འདུ་བྱེད་རྣམ་སྨིན་བདེ་བ་སྟེར་བ་ཡིན་ཏེ། རྫོགས་པའི་སངས་རྒྱས་ཀྱིས་སྒྲུབ་པར་གནང་
བའི་ལེགས་པར་སྤྱད་པ་ཡིན་པའི་ཕྱིར་རོ། །མི་དགེ་བའི་ཉོན་མོངས་དུག་གསུམ་གང་རུང་དང་ལྡན་པའི་ངོ་ཚ་
མེད་པ་དང་ཁྲེལ་མེད་པའི་བློས་ཀུན་ནས་བསླང་བའི་སྒོ་གསུམ་གྱི་འདུ་བྱེད་རྣམ་སྨིན་སྡུག་བསྔལ་སྟེར་བ་ཡིན་
ཏེ༑ རྫོགས་པའི་སངས་རྒྱས་ཀྱིས་བྱར་མི་རུང་དུ་བཀག་པའི་ཉེས་པའི་སྤྱད་པ་ཡིན་པའི་ཕྱིར་རོ། །འཕགས་པ་
ཀླུ་སྒྲུབ་ཀྱིས། འདོད་ཆགས་ཞེ་སྡང་གཏི་མུག་སྟེ། །དེས་བསྐྱེད་ལས་ནི་མི་དགེ་བ། །འདོད་ཆགས་ཞེ་སྡང་གཏི་
མུག་མེད། །དེས་བསྐྱེད་ལས་ནི་དགེ་བ་ཡིན། །ཞེས་གསུངས་སོ། །ལུས་ཀྱི་ལས་སྲོག་གཅོད། མ་བྱིན་ལེན།
འདོད་ལོག་གསུམ། ངག་གི་བརྫུན་ཕྲ་མ་ཚིག་རྩུབ་ངག་འཁྱལ་བཞི། ཡིད་ཀྱི་བརྣབ་སེམས་གནོད་སེམས་
ལོག་པར་ལྟ་བ་དང་མི་དགེ་བ་བཅུ་དང་། དེ་ལས་ལོག་པ་སྲོག་གཅོད་སྤོང་བ་ལ་སོགས་དགེ་བ་བཅུ་དང་།
ཀུན་སློང་བཏང་སྙོམས་པས་ལྟོགས་ན་ཟས་ཟ་སྐོམ་ན་ཆུ་འཐུང་འཁྱགས་ན་གོས་གོན་པ་དང་། རི་བོ་འདི་ནི་
མཐོ་འོ། །ཆུ་བོ་འདི་ནི་ཆེའོ། །ས་གཞི་འདི་ནི་ཡངས་སོ། །ཁྱི་འདི་ནི་ཟ་འོ་ཞེས་སྨྲ་བ་ལས་སོ་རྣམ་པར་སྨིན་པའི་
འབྲས་བུ་འབྱིན་པར་མི་ནུས་པའི་བྱ་བ་རྣམས་ལུང་དུ་མ་བསྟན་པའི་ལས་ཞེས་བྱའོ། །མཛོད་དུ། དེ་ལས་ཆེ་
ལོངས་བསྡུས་ནས་ནི། །དགེ་དང་མི་དགེ་ཅི་རིགས་པར། །ལས་ཀྱི་ལམ་ནི་བཅུར་གསུངས་སོ། །ཞེས་པ་
གྲངས་བཅུར་ཐམས་ཅད་འདུས་པ་ནི་མ་ཡིན་ནོ། །ཁ་ཆེ་བྱེ་བྲག་ཏུ་སྨྲ་བ་ནི་ཡིད་ཀྱི་གསུམ་པོ་ལས་ཀྱི་ལམ་ཡིན་
གྱི་ལས་དང་དངོས་མ་ཡིན་ཅིང་། ལས་ཀྱི་ཀུན་སློང་དུ་འདུས་པར་སྨྲའོ། །
གཉིས་པ་འདུས་མ་བྱས་གཉིས་མིན་དུ་བསྟན་པ་ནི། ཆོས་ཀྱི་དབྱིངས་ནི་འདུས་མ་བྱས། །དེས་ན་དགེ་
བ་སྡིག་པ་མིན། །ཆོས་དབྱིངས་དེ་བཞིན་ཉིད་ནི་དགེ་སྡིག་གང་ཡང་མ་ཡིན་ཏེ། འདུས་མ་བྱས་ཡིན་པའི་ཕྱིར་
རོ༑ ༑འདི་ནི་བཤད་པའི་གཞི་ཆེ་བས་འོག་དུ་དགག་སྒྲུབ་འཕྲོས་དང་བཅས་པར་རྒྱས་པར་འཆད་དོ། །
གཉིས་པ་ལས་གཉིས་སུ་དབྱེ་བ་ནི། ལས་ལ་ཐུབ་པས་རྣམ་གཉིས་གསུངས། །སེམས་པ་དང་ནི་བསམ་
པའོ། །སེམས་པ་ཡིད་ཀྱི་ལས་ཡིན་ཏེ། །བསམ་པ་དེ་ནི་ལུས་ངག་གིའོ། །ཆོས་ཀྱི་དབྱིངས་ནི་གཉིས་ཀ་མིན། །དེ་
ཕྱིར་དགེ་སྡིག་ལས་ལས་གྲོལ། །ཞེས་པ་ནི། ཆོས་མངོན་པའི་བཀའ་དང་བསྟན་བཅོས་རྣམས་སུ་ལས་ཀྱི་དབྱེ་
བ་མང་པོ་གསུངས་ཏེ། མིག་གིས་གཟུགས་ལ་ལྟ་བར་བྱེད་པ་ལྟ་བུ་དམིགས་པའི་ལས་དང་། ས་གཞིས་གྲོང་
དང་སེམས་ཅན་བརྟེན་པ་ལྟ་བུ་བསྟེན་པའི་བྱ་བ་བྱེད་པའི་ལས་དང་། ཀུན་སློང་སྔོན་དུ་བཏང་བའི་བྱ་བ་རྩོལ་
བའི་ལས་དང་། བཟོ་བོས་གསེར་དངུལ་ལ་སོགས་རྒྱན་དང་སྣོད་སྤྱད་དུ་བསྒྱུར་བར་བྱེད་པ་ལྟ་བུ་བསྒྱུར་པའི་~30~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ལས་དང་། ཐར་པའི་ལམ་བསྒོམས་པས་མྱ་ངན་ལས་འདས་པ་ཐོབ་པ་ལ་སོགས་འཐོབ་པའི་ལས་ཞེས་པའི་
ནང་ནས་རྩོལ་བའི་ལས་ལ་གཉིས་སུ་བྱས་ནས། ལས་ཀུན་ནས་སློང་པར་བྱེད་པའི་སེམས་བྱུང་སེམས་པ་ཡིད་
ཀྱི་ལས་དང་། དེས་བསམས་ཤིང་ཀུན་ནས་བསླང་བའི་སྒོ་གསུམ་གྱི་ལས་སོ། །མཛོད་དུ། ལས་ལས་འཇིག་
རྟེན་སྣ་ཚོགས་སྐྱེས། །ལས་ནི་སེམས་པ་དང་དེ་བྱས། །སེམས་པ་ཡིད་ཀྱི་ལས་ཡིན་ཏེ། །དེས་བསྐྱེད་ལུས་དང་
ངག་གི་ལས། །ཞེས་འབྱུང་ཞིང་།
མངོན་པ་གོང་མར། དམིགས་པའི་ཡུལ་ཐོག་མར་འགྲོ་བ་དང་། བྱའམ་མི་བྱ་ཞེས་སྤྱོད་པ་དང་། ངེས་པ་
ཐོབ་ནས་བྱ་བའི་སེམས་པ་གཡོ་བར་བྱེད་པ་དང་གསུམ་ལས། དང་པོ་གཉིས་སེམས་པའི་ཞེས་བྱ་སྟེ། དེ་ལ་
འདོད་པ་ཁམས་ཀྱི་དགེ་བ་བསོད་ནམས་དང་། མི་དགེ་བ་བསོད་ནམས་མ་ཡིན་པ་དང་། ཁམས་གོང་མར་
གཏོགས་པ་མི་གཡོ་བ་དང་གསུམ་ཡོད་དོ། །གཡོ་བའི་སེམས་པས་ཀུན་ནས་བསླང་བའི་བསམ་ལས་ལ། ལུས་
ངག་ཡིད་གསུམ་གྱི་ལས་དགེ་མི་དགེ་ལུང་མ་བསྟན་གསུམ་དུ་དབྱེ་བར་བྱའོ། །ཆོས་ཀྱི་དབྱིངས་ནི་དེ་དག་
ལས་གྲོལ་བའི་འདུས་མ་བྱས་ཡིན་ནོ། །
གསུམ་པ་ལས་བཞིར་བསྟན་པ་ནི། གཞན་ཡང་ལས་ལ་རྣམ་བཞི་གསུངས། །ལས་དཀར་རྣམ་སྨིན་
དཀར་བ་དང་། །ལས་གནག་རྣམ་སྨིན་གནག་པ་དང་། །ལས་དཀར་རྣམ་སྨིན་གནག་པ་དང་། །ལས་གནག་
རྣམ་སྨིན་དཀར་པོ་འོ། །ཞེས་པ་ནི་ཀུན་སློང་དང་སྦྱོར་བ་གཉིས་ཀ་དགེ་བ་དང་། གཉིས་ཀ་མི་དགེ་བ་དང་།
བསམ་པ་ངན་པའི་སྦྱོར་བ་དཀར་བ་དང་། བསམ་པ་བཟང་པོའི་སྦྱོར་བ་གནག་པ་བཞི་རིམ་པ་བཞིན་ནོ། །དེའི་
དོན་གསལ་བར་བསྟན་པ།
བསམ་པ་དགེ་བའི་སྦྱིན་པ་སོགས། །གཉིས་ཀ་དཀར་བས་མཁས་པས་བྱ། །བཟའ་བའི་དོན་དུ་གསོད་
པ་སོགས། །གཉིས་ཀ་གནག་པས་མཁས་པས་སྤང་། །མང་པོ་སྐྱོབ་ཕྱིར་གསོད་པ་སོགས། །ལས་གནག་རྣམ་
སྨིན་དཀར་ན་བྱ། །གསོད་ཕྱིར་སྦྱིན་པ་གཏོང་ལ་སོགས། །ལས་དཀར་རྣམ་སྨིན་གནག་པ་སྤང་། །བསམ་པ་
གཞན་དོན་དུ་སངས་རྒྱས་ཐོབ་པར་འདོད་པས་སྦྱིན་པ་རྣམ་པར་དག་པ་བཏང་ན་འཁོར་ལོས་བསྒྱུར་བའི་
འབྱོར་པ་ཟད་མི་ཤེས་པ་འབྱུང་བ་སོགས་རྣམ་པར་སྨིན་པ་བདེ་སྐྱིད་འབྱུང་བས་དཀར་བའོ། །ལུག་ཚོན་པོ་
བསད་ནས་སྒྱུ་ལུས་མི་གཙང་བའི་ཕུང་པོ་གསོ་བའི་ཕྱིར་ཟ་བ་དང་། རང་བཟང་པོར་སྒྲུབ་པའི་ཕྱིར་དུ་གཞན་
གྱི་སྐྱོན་བརྗོད་པ་ལྟ་བུ། ངན་ཁོངས་སུ་སྡུག་བསྔལ་སྐྱེད་པར་བྱེད་པས་རྣམ་པར་སྨིན་པ་གནག་པ་དང་།
སེམས་ཅན་མང་པོ་གསོད་ཅིང་འཚེ་བའི་སྡུག་བསྔལ་ལས་སྐྱོབ་པའི་ཕྱིར་སྐྱེ་བོ་མ་རུངས་པ་གཅིག་ཕན་སེམས་~31~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཀྱིས་གསོད་པ་ལྟ་བུ་ལས་གནག་ཀྱང་འབྲས་བུ་ཕན་བདེ་འབྱུང་བས་རྣམ་སྨིན་དཀར་བ་དང་། དགྲ་བོ་གསོད་
པའི་དོན་དུ་ཟས་གོས་བཟང་པོ་གཏོང་བ་དང་། མཐུ་གཏད་ཀྱི་རྒྱབ་གནོན་དུ་གསུང་རབ་ཀློག་པ་ལ་སོགས་
རྣམ་སྨིན་སྡུག་བསྔལ་འབྱུང་བས་གནག་པའོ། །འདོད་ཁམས་ཀྱི་ལས་ཟག་པ་དང་བཅས་པ་ལ་བཞིར་དབྱེ་བ་
ཡིན་པས། ལས་དཀར་གནག་གི་དབྱེ་བ་ལ་མཁས་པའི་བློ་གྲོས་ཞིབ་མོས་ལེགས་པར་ཕྱེ་ནས་བླང་དོར་མ་
ནོར་བར་བྱེད་པ་ནི་རང་ལ་ཕན་ཅིང་སངས་རྒྱས་ཀྱི་བསྟན་པ་ལའང་བྱ་བ་ལེགས་པར་བྱས་པ་ཡིན་ནོ། །ཨཱརྱ་
དེ་བའི་ཞལ་སྔ་ནས། བསམ་པ་བྱང་ཆུབ་སེམས་དཔའ་ལ། །དགེ་བའམ་གལ་ཏེ་སྡིག་ཀྱང་རུང་། །ཐམས་ཅད་
དགེ་ལེགས་ཉིད་འགྱུར་ཏེ། །གང་ཕྱིར་སེམས་དེའི་དབང་གྱུར་ཕྱིར། །ཞེས་གསུངས་པ་ལྟར་ལས་དཀར་
གནག་གི་འབྲས་བུ་ཀུན་སློང་གིས་འཇོག་པ་གཙོ་བོར་གསུངས་པ་ཡིན་ནོ། །ཞར་ལ་འཕགས་པའི་ཐུགས་རྒྱུད་
ཀྱི་ཟག་མེད་ཀྱི་ལམ་སྦྱོར་བ་བར་ཆད་མེད་པ་ནི་སྤང་བྱ་ཀུན་བཏགས་དང་ལྷན་སྐྱེས་ཀྱི་ས་བོན་དྲུངས་ནས་
འབྱིན་པའི་ལས་གཅིག་ཏུ་དཀར་ཅིང་ཟག་བཅས་ལས་ཀྱི་རྣམ་པར་སྨིན་པ་ཟད་པར་བྱེད་པའི་ལས་སུ་
གསུངས་སོ། །བཅོམ་ལྡན་འདས་ཀྱི་མདོ་རྣམས་ལས། གཅིག་ཏུ་དཀར་བའི་ལས་ནི་གཅིག་ཏུ་དཀར་བར་
འགྱུར་རོ། །གཅིག་ཏུ་གནག་པའི་ལས་ནི་གཅིག་ཏུ་གནག་པར་འགྱུར་རོ། །འདྲེས་མ་རྣམས་ཀྱང་འདྲེས་མར་
འགྱུར། ཞེས་གསུངས་པ་ལྟར། ཐེག་པ་ཐུན་མོང་གི་བཞེད་ཚུལ་ལ། དཀར་གནག་འདྲེས་མའི་ལས་ཀྱི་རྣམ་
སྨིན་ཡང་འདྲེས་མར་མྱོང་དགོས་པར་གསུངས་པ་འདི་ལའང་རྣམ་པ་ཐམས་ཅད་དུ་སུན་དབྱུང་བར་མི་བྱ་སྟེ་
ཞིབ་ཏུ་ཤེས་པར་བྱའོ། །
བཞི་པ་ལས་གཉིས་སུ་བསྡུ་བ་ནི། གཞན་ཡང་ལས་ལ་རྣམ་གཉིས་གསུངས། །འཕེན་བྱེད་ལས་དང་
རྫོགས་བྱེད་ལས། །དེ་དག་དབྱེ་ན་མུ་བཞི་ཡོད། །འདོད་པ་ཁམས་ཀྱི་སོ་སོ་སྐྱེ་བོས་བྱས་པའི་ལས་ལ་རྣམ་པར་
སྨིན་པའི་འབྲས་བུ་གཙོ་བོར་གྱུར་པ་འཕེན་བྱེད་ཀྱི་ལས་དང་། རྒྱུ་མཐུན་དང་བདག་པོ་དང་སྐྱེས་བུ་བྱེད་པའི་
འབྲས་བུ་ཤས་ཆེ་བའི་རྫོགས་བྱེད་ཀྱི་ལས་དང་རིགས་གཉིས་སུ་ཡོད་དོ། །དེ་གཉིས་ཕན་ཚུན་དུ་སྦྱར་ན་མུ་
བཞིར་འགྱུར་རོ། །དེ་ཉིད་བསྟན་པ་ནི།
འཕེན་བྱེད་དགེ་བས་འཕངས་པ་ལ། །རྫོགས་བྱེད་ཀྱང་ནི་དགེ་བ་དང་། །འཕེན་བྱེད་སྡིག་པས་
འཕངས་པ་ལ། །རྫོགས་བྱེད་ཀྱང་ནི་སྡིག་པ་དང་། །འཕེན་བྱེད་དགེ་ལ་རྫོགས་བྱེད་སྡིག །འཕེན་བྱེད་སྡིག་ལ་
རྫོགས་བྱེད་དགེ །གང་ཞེ་ན། བདེ་འགྲོར་བདེ་བ་མྱོང་བ་གཉིས་ཀ་དགེ་བ་དང་། ངན་འགྲོར་སྡུག་བསྔལ་མྱོང་
བ་གཉིས་ཀ་སྡིག་པ་དང་། བདེ་འགྲོར་སྡུག་བསྔལ་མྱོང་བ་འཕེན་བྱེད་དགེ་ལ་རྫོགས་བྱེད་སྡིག་པ་དང་། ངན་~32~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འགྲོར་བདེ་བ་མྱོང་བ་འཕེན་བྱེད་སྡིག་པ་རྫོགས་བྱེད་དགེ་བའོ། །ལས་ཀྱི་འབྲས་བུ་མྱོང་ཚུལ་འདི་ཤིན་ཏུ་གལ་
ཆེ་བས་ཞིབ་མོར་བཤད་པ་ནི།
 དེ་དག་དཔེར་བརྗོད་མདོར་བསྡུས་པ། །བཤད་པར་བྱ་ཡིས་ཡིད་ལ་ཟུང་། །མཐོ་རིས་གསུངས་པ་
འགྲུབ་པ་ནི། །དགེ་བའི་ལུས་ཀྱི་འཕེན་པ་ཡིན། །དེ་དག་བདེ་བ་འབྱུང་བ་ནི། །རྫོགས་བྱེད་དགེ་བས་རྫོགས་
པ་ཡིན། །ཞེས་པས། མུ་བཞི་པོ་དེ་ལེགས་པར་གོ་བར་བྱ་བའི་ཕྱིར་དཔེར་བརྗོད་བཀོད་པ་ནི། འདོད་པ་
ཁམས་ཀྱི་ལྷ་དང་མི་དང་ལྷ་མ་ཡིན་དང་མཐོ་རིས་གསུམ་འགྲུབ་པའི་རྣམ་སྨིན་གྱི་རྒྱུ་སོ་སོར་ཐར་པའི་ཚུལ་
ཁྲིམས་རྣམ་པར་དག་པ་བསྲུངས་པ་ཡིན་ནོ། །དཀོན་མཆོག་བརྩེགས་པར། ལྷ་མ་ཡིན་དང་ངན་འགྲོ་བཞི་པར་
གསུངས་པ་ཡོད་ནའང་བསམ་སྦྱོར་ངན་པས་སྨད་པ་ཡིན་ནོ། །སྲོག་བསྐྱབས་པ་དང་སྦྱིན་པ་བཏང་བ་དང་།
བཟོད་པ་བསྒོམ་པ་ལ་སོགས་པའི་འབྲས་བུ་ཚེ་རིང་། ལོངས་སྤྱོད་ཆེ་ཞིང་གཟུགས་མཛེས་པ་ལ་སོགས་བདེ་
སྐྱིད་མྱོང་བ་དེ་རྫོགས་བྱེད་ཀྱི་ལས་ཀྱིས་བྱུང་བ་ཡིན་ཏེ། མཁས་མཆོག་དབྱིག་གཉེན་གྱིས། སྣ་ཚོགས་ཡོན་
ཏན་འདོད་པ་ཡིས། །འབད་བྱས་ས་བོན་མེད་པར་ནི། །མྱུ་གུ་སྐྱེ་བ་ཡོད་མ་ཡིན། །ཉེས་པ་དག་ནི་གཅིག་པུ་
ཡིས། །ཡོན་ཏན་མང་པོ་འཇོམས་པར་བྱེད། །ཚེ་རིང་དེ་བཞིན་ནད་མེད་དང་། །གཟུགས་དང་སྐལ་བ་བཟང་
རིགས་དང་། །ནོར་དང་ཤེས་རབ་དག་དང་བདུན། །ཡོན་ཏན་མདོ་སྡེ་དག་ལས་གསུངས། །ཡོན་ཏན་གཞན་
རྣམས་ཡོད་ཀྱང་ཚེ་རིང་བ་མེད་ན་བསད་པར་ཁྲིད་པའི་རྒྱན་བཟང་པོ་བཏགས་པ་དང་འདྲའོ། །དེ་བཞིན་དུ་
ནད་མེད་པ་དང་མི་ལྡན་ན་མ་ནིང་ལ་ཆུང་མ་བུད་མེད་བཟང་མོ་ཡོད་པ་བཞིན་ནོ། །གཟུགས་ངན་ན་སྐྱེ་བོ་
མཐོང་བ་ཀུན་གྱིས་སྐྱོ་བ་སྐྱེ་བར་བྱེད་ཅིང་མི་འདོད་དོ། །སྐལ་བ་ངན་པ་ནི་དྲང་སྲོང་བྲན་གཡོག་ཏུ་གྱུར་བ་
བཞིན་རང་དབང་མེད་པར་འགྱུར་རོ། །རིགས་ངན་པ་ནི་བྲམ་ཟེའི་བུ་མོ་ཡོན་ཏན་ཅན་རིགས་ངན་གྱི་ཆུང་མར་
གྱུར་པ་བཞིན་ནོ། །ནོར་དང་མི་ལྡན་ན་དུར་ཁྲོད་དུ་གནས་པའི་མི་བཞིན་དུ་སྐྱེ་བོ་ཀུན་གྱིས་བཀུར་བའི་འོས་སུ་
མི་འགྱུར་རོ། །ཤེས་རབ་མེད་ན་ཡོན་ཏན་དྲུག་པོ་ཡོད་ཀྱང་བླུན་པོ་སྐྱེ་བོས་བཀུར་བའི་འོས་མ་ཡིན་ཏེ། ཆུ་ཤིང་
དང་འོ་མ་འབྲས་བུ་ཆགས་པ་བཞིན་ནོ། །ཡན་ལག་རེ་རེ་མ་ཚང་ནའང་ཡི་གེ་མ་ཚང་བའི་རིག་པ་འབྲས་བུ་
མེད་པ་དང་མཚུངས་ཤིང་། ཡོན་ཏན་བདུན་ཚང་བའི་མཐོ་རིས་ཀྱི་སྐྱེས་བུ་ནི་འཕེན་བྱེད་དང་རྫོགས་བྱེད་
གཉིས་ཀ་དགེ་བས་གྲུབ་པ་ཡིན་པ་དགེ་བ་སྣ་ཚོགས་བྱ་དགོས་ཏེ། སྲོག་ལ་ཕན་བཏགས་པ་དང་། སྐྱེ་བོ་དམན་
པ་ལ་བསྙེན་བཀུར་དང་། སྨན་སྦྱིན་པ་དང་། འཚེ་བ་སྤངས་པ་དང་། བཞིན་ཁྲོ་བོར་མེད་པ་དང་། རྒྱན་བྱིན་པ་
དང་། ཕྲག་དོག་སྤངས་པ་དང་། ཁྱད་གསོད་མི་བྱེད་པ་དང་། ང་རྒྱལ་མི་བསྐྱེད་པ་དང་། རྐུ་བ་སྤངས་ཤིང་སྦྱིན་~33~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པར་བྱེད་པ་དང་། དགེ་སྡིག་བླང་དོར་བྱ་བ་གང་ཡིན་ཞེས་འདྲི་ཞིང་། ཆོས་བྱིན་པས་ཡོན་ཏན་ཐམས་ཅད་དང་
ལྡན་པར་འགྱུར་རོ་ཞེས་ཡོན་ཏན་བདུན་གྱི་གཏམ་ལས་ལེགས་པར་གསུངས་སོ། །
ངན་སོང་གསུམ་དུ་སྐྱེ་བ་ནི། །འཕེན་བྱེད་སྡིག་པ་ཡིན་པར་གསུངས། །དེ་ཡི་སྡུག་བསྔལ་བྱེ་བྲག་ཀུན། །རྫོགས་
བྱེད་ལས་ནི་སྡིག་པ་ཡིན། །ཞེས་པས་དམྱལ་བ་དང་ཡི་དྭགས་དང་དུད་འགྲོར་སྐྱེ་བ་ནི་ཚུལ་ཁྲིམས་འཆལ་ཞིང་
མི་དགེ་བ་ཆེ་འབྲིང་ཆུང་བ་སྤྱོད་པས་འབྱུང་སྟེ། མི་དགེ་བ་ཆེན་པོ་ནས་དམྱལ་བ་དང་། འབྲིང་གིས་ཡི་དྭགས་
དང་། ཆུང་ངུས་དུད་འགྲོར་འཕེན་པར་བྱེད་ལ། ལས་བརྒྱ་པ་དང་། ས་བཅུ་པའི་མདོར། མི་དགེ་བ་འབྲིང་
གིས་དུད་འགྲོ་དང་། ཆུང་ངུས་གཤིན་རྗེའི་འཇིག་རྟེན་དུ་སྐྱེ་བར་གསུངས་སོ། །དེར་རྫོགས་བྱེད་སྡིག་པས་
རྫོགས་པས་སྡུག་བསྔལ་གི་བྱེ་བྲག་ངན་སོང་ཕལ་པ་གཞན་ལ་མེད་པ་མང་པོ་མྱོང་བར་འགྱུར་བ་ཡིན་ནོ། །
མཐོ་རིས་དགེ་བས་འཕངས་མོད་ཀྱི། །དེ་ཡི་ནད་དང་གནོད་པ་ཀུན། །རྫོགས་བྱེད་སྡིག་པ་ཡིན་པར་
གསུངས། །ངན་འགྲོའི་འཕེན་བྱེད་སྡིག་ཡིན་ཀྱང་། །དེ་ཡི་ལུས་སེམས་བདེ་བ་ཡི། །གནས་སྐབས་དགེ་བས་
རྫོགས་པར་འགྱུར། །མཐོ་རིས་ལྷ་མིའི་གོ་འཕང་དུ་ཚུལ་ཁྲིམས་སྲུང་བ་ལ་སོགས་དགེ་བས་འཕངས་ཀྱང་།
སེམས་ཅན་ལ་བརྡེག་པ་དང་སྐྱོན་བརྗོད་པ་དང་སེམས་གནག་ལ་སོགས་མི་དགེ་བའི་ལས་མང་པོས་རྫོགས་
པར་བྱས་པས་ནད་མང་བ་དང་གཏམ་ངན་པ་དང་དབུལ་ཕོངས་ཀྱི་སྡུག་བསྔལ་མྱོང་བ་ཡིན་ནོ། །ངན་འགྲོར་
ཚུལ་ཁྲིམས་འཆལ་བ་དང་གཞན་ལ་འཚེ་བ་ལ་སོགས་མི་དགེ་བས་འཕངས་ཀྱང་། མགོན་མེད་ཀྱི་སྐྱབས་བྱེད་
པ་དང་། བཀྲེས་པས་ཉེན་པ་ལ་ཟས་སྦྱིན་པ་ལ་སོགས་དགེ་བའི་ལས་ཀྱིས་རྫོགས་པས། དུད་འགྲོ་དབང་ཆེ་བ་
དང་བཟའ་བཏུང་མེད་པ་ལ་སོགས་བདེ་བ་མྱོང་བ་ཡིན་ནོ། །འཕེན་བྱེད་ཀྱི་ལས་ནི་རི་མོའི་སྐྱ་རིས་འདེབས་པ་
དང་འདྲ་ཞིང་། རྫོགས་བྱེད་ཀྱི་ལས་ནི་ཚོན་རྫོགས་པ་དང་འདྲ་བ་ཡིན་ནོ། །
བྱེ་བྲག་ཏུ་སྨྲ་བས། གཅིག་གིས་སྐྱེ་བ་གཅིག་འཕེན་ནོ། །ཡོངས་རྫོགས་བྱེད་པ་དུ་མ་ཡིན། །ཞེས་
འཕེན་བྱེད་ཀྱི་ལས་གཅིག་གིས་རྣམ་སྨིན་གྱི་ལས་གཅིག་འགྲུབ་ཀྱི་མང་པོ་མི་འཕེན་ལ། རྫོགས་བྱེད་ངེས་པ་
མེད་པའོ་ཞེས་འདོད་ཅིང་། མདོ་སྡེ་པ་ཡན་ཆད་ཀྱིས་ནི་མུ་བཞིར་བཞེད་དེ། བུད་མེད་རང་གི་བུ་ལ་སྙིང་རྗེ་
སྐྱེས་པའི་ལས་གཅིག་གིས་ཚངས་པར་སྐྱེས་པ་ལྟ་བུ་ལས་གཅིག་གིས་ལུས་གཅིག་འཕངས་པ་དང་། འཕགས་
པ་མ་འགགས་པས། བདག་ནི་བསོད་ནམས་གཅིག་པུ་དེའི་རྣམ་པར་སྨིན་པའི་སུམ་ཅུ་རྩ་གསུམ་གྱི་ལྷར་ལན་
བདུན་སྐྱེས་ཤིང་ད་ལྟར་ཡང་ཤཱཀྱ་ཕྱུག་པོར་སྐྱེས་སོ་ཞེས་པ་དང་། འཕགས་པ་འོད་སྲུངས་ཀྱིས་རང་སངས་རྒྱས་
ལ་མུ་གེའི་ཚེ་ཁྲེ་རྒོད་བྲེ་ཆུང་གང་ཕུལ་བས་བྱང་སྒྲ་མི་སྙན་དང་སུམ་ཅུ་རྩ་གསུམ་དུ་ལན་སྟོང་ཕྲག་རེ་རེ་སྐྱེས་སོ་~34~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དེ་ནས་བྲམ་ཟེ་ཕྱུག་པོར་སྐྱེས་པ་ལྟ་བུ་ལས་གཅིག་གིས་ལུས་དུ་མ་འཕེན་པ་དང་། ལྷ་སྦྱིན་ལྟ་བུ་ཚེ་རབས་དུ་
མར་བསགས་པའི་ལས་ཀྱིས་ལུས་གཅིག་གྲུབ་པ་དང་། འཕགས་པ་ཉེ་སྡེ་ལྟ་བུ་ལས་དུ་མའི་ས་བོན་རྐྱེན་གྱིས་
གསོས་ནས་ལུས་དུ་མ་འགྲུབ་པའང་ཡོད་དོ། །འོ་ན་ལས་མང་པོ་རྒྱུད་ལ་ལྡན་པའི་སེམས་ཅན་དེའི་གང་ཐོག་
མར་སྨིན་པར་འགྱུར་ཞེ་ན། ལས་གང་སྟོབས་ཆེ་བ་དེ་ཐོག་མར་སྨིན་ལ། མཉམ་ན་འཆི་བའི་ཚེ་གང་གསལ་
ཐེབས་པ་དེ་སྨིན་པར་འགྱུར་རོ། །དེའང་མཉམ་ན་གང་གོམས་པ་ཤས་ཆེ་བ་དེ་ཐོག་མར་སྨིན་ནོ། །དེའང་
མཉམ་ན་གང་སྔོན་ལ་བྱས་པ་དེ་ན་རིམ་གྱིས་འགྲུབ་པར་འགྱུར་ཏེ། མཛོད་འགྲེལ་དུ། ལས་ཀྱིས་འཁོར་བར་
ལྕི་གང་དང་། །ཉེ་བ་གང་དང་གོམས་པ་གང་། །སྔོན་བྱས་གང་ཡིན་དེ་ལས་ནི། །སྔ་མ་སྔ་མ་རྣམ་སྨིན་
འགྱུར། །ཞེས་པ་དང་མཐུན་ནོ། །
ལྔ་པ་ལས་གསུམ་ངོས་བཟུང་བ་ནི། གཞན་ཡང་གཅིག་ཏུ་དཀར་བ་དང་། །གཅིག་ཏུ་གནག་དང་འདྲེས་
མའི་ལས། །རྣམ་པ་གསུམ་དུ་ཐུབ་པས་གསུངས། །ཞེས་པ་སྔར་ལས་དང་རྣམ་སྨིན་དཀར་གནག་མུ་བཞིར་
བཤད་པའི་ཚུལ་དང་ཕལ་ཆེར་མཐུན་ཀྱང་། ཐུབ་པའི་དབང་པོས་གསུམ་དུ་གསུངས་པ་བྱེ་བྲག་ཏུ་རྟོགས་པར་
བྱ་བའི་ཕྱིར། འཕེན་བྱེད་དང་རྫོགས་བྱེད་ཀྱི་མུ་བཞིར་དགེ་སྡིག་གཉིས་ཀས་བསྐྱེད་པ་ཡང་། ལས་འདྲེས་མའི་
བཤད་པ་ཡིན་པས་སྔར་བཤད་པ་དེ་དག་ཐམས་ཅད་ལས་གསུམ་དུ་འདུས་པ་ཡིན་ཏེ། དུས་ཀྱི་ཀུན་སློང་དགེ་
སེམས་ཀྱིས་བྱས་ཤིང་། རྒྱུའི་ཀུན་སློང་ཡང་དགེ་སེམས་དང་ལྡན་པས་སྦྱོར་བ་དགེ་བ་འབའ་ཞིག་གིས་གྲུབ་
པའི་ལས་དེ་དཀར་བ་ཁོ་ན་ཡིན་ནོ། །ཀུན་སློང་གཉིས་མི་དགེ་བས་སྦྱོར་བ་མི་དགེ་བ་འབའ་ཞིག་གིས་གྲུབ་
པའི་ལས་ནི་ནག་པོ་ཁོ་ན་ཡིན་ནོ། །ཀུན་སློང་དང་པོ་དཀར་ཀྱང་གཉིས་པ་ནག་པོར་གྱུར་པ། སློབ་མ་ལ་ཕན་
སེམས་ཀྱིས་བྱས་པའི་སྦྱོར་བ་དེ་མ་ཉན་པར་ཞེ་སྡང་གིས་བརྡེག་པ་དང་། རྩུབ་མོ་སྨྲ་བ་ལྟ་བུ་དང་། ཁྱི་བཀྲེས་
པ་ལ་སྙིང་རྗེས་ཟས་བྱིན་པས་རྨུག་ན་ཞེ་སྡང་གིས་བརྡུང་བ་དང་། ཉམ་ཐག་ལ་ཕན་བཏགས་ནས་ཕྱིས་བསྒོ་
བའི་ངག་ལ་མ་ཉན་ན་སྙིང་རྗེས་མི་ཤོང་ཞེས་བསྐྲོད་པ་དང་། ལས་རྒྱུན་དང་ལྡན་པ་ལ་ཀུན་སློང་དང་སྦྱོར་བ་
དཀར་གནག་སྤེལ་མར་འབྱུང་བ་ཡོད་པས། དེ་དག་ལས་དེ་ལས་བྱུང་བའི་འབྲས་བུ་རེས་བདེ་ཞིང་རེས་སྡུག་
བསྔལ་མྱོང་བ་དང་། ཐོག་མར་སྦྱིན་པ་བཏང་ནས་ཕྱིས་སེར་སྣ་སྐྱེས་ཤིང་འགྱོད་པར་གྱུར་པས། འབྲས་བུ་ཚེ་
སྟོད་ཕྱུག་པོ་ཡོད་པ་ཚེ་སྨད་དབུལ་བར་གྱུར་པ་ལས་འདྲེས་མ་ལ་ཡང་དུ་མ་གསུངས་པས་ལས་གསུམ་གྱི་ངོས་
འཛིན་མཛད་པ་ཡིན་ནོ། །བཅོམ་ལྡན་འདས་ཀྱིས་ཀྱང་། གཅིག་ཏུ་གནག་པ་དང་འདྲེས་མའི་ལས་སྤངས་ནས་
གཅིག་ཏུ་དཀར་བ་ལ་བརྩོན་པར་བྱའོ། །ཞེས་གསུངས་པས་དགེ་བ་གང་བྱེད་པ་དེ་སྡིག་པ་དང་མ་འདྲེས་པར་~35~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བྱེད་པ་གལ་ཆེའོ། །ལས་རྒྱུ་འབྲས་ཕྲ་མོ་ལའང་དཀར་ནག་སེམས་འབྱེད་ཞིབ་མོ་བྱ་དགོས་ཏེ། བ་ལང་གི་རྫི་
བོས་བ་བདག་ལ་མ་ཞུས་པར་ནགས་ཁྲོད་ཀྱི་དྲང་སྲོང་ལ་དད་པས་འོ་མ་དྲངས་པའི་འབྲས་བུ་དྲང་སྲོང་དང་རྫི་
བོ་གཉིས་ཀས་མྱོང་པ་དང་། རྒྱལ་པོ་གསལ་རྒྱལ་གྱི་བུ་མོ་བཞིན་མི་མཛེས་པ་མུན་ཁུང་དུ་སྦེད་དགོས་པ་ཞིག་
ཕྱིས་ཤིན་ཏུ་མཛེས་པར་གྱུར་པ་དང་། འཕགས་པ་མོའུ་གལ་གྱི་བུ་མུ་སྟེགས་ཀྱིས་བརྡུངས་ནས་བཀྲོངས་པ་དང་།
འཕགས་པ་འཆར་ཁ་ཆོམ་རྐུན་གྱིས་དབུ་བཅད་པ་ལ་སོགས་པ་གསུང་རབ་ཟབ་མོ་རྣམས་ནས་འབྱུང་བ་ལ་
ཡིད་ཆེས་པར་བྱའོ། །ལས་ཀྱི་འབྲས་བུ་རིགས་གསུམ་དུ་གསུངས་ཏེ། མཛོད་དུ། ཐམས་ཅད་བདག་པོ་རྒྱུ་
མཐུན་དང་། །རྣམ་སྨིན་འབྲས་བུ་འབྱིན་པར་འདོད། །སྡུག་བསྔལ་ཕྱིར་དང་བསད་ཕྱིར་དང་། །གཟི་བྱིན་མེད་
ཕྱིར་འབྲས་རྣམ་གསུམ། །ཞེས་པ་ལྟར་སྲོག་གཅོད་སྡུག་བསྔལ་བར་བྱས་པའི་རྣམ་སྨིན་གྱི་འབྲས་བུ་སྡུག་
བསྔལ་ཆེན་པོ་མྱོང་བ་དང་། ཚེ་ཐུང་བར་བྱས་པའི་རྒྱུ་མཐུན་གྱི་འབྲས་བུ་མཐོ་རིས་སུ་ཚེ་ཐུང་བ་དང་། གཟི་
བརྗིད་ཉམས་པར་བྱས་པའི་དབང་གི་འབྲས་བུ་ཡུལ་ངན་ཅིང་ཉམས་མི་དགའ་བར་སྐྱེ་བའོ། །དེ་བཞིན་དུ་དགེ་
མི་དགེ་ཐམས་ཅད་ལ་སྦྱར་བར་བྱ་སྟེ། སྲོག་གཅོད་པ་སྤངས་ན་སེམས་ཅན་བདེ་བར་བྱས་པས་རྣམ་སྨིན་གྱི་
འབྲས་བུ་བདེ་བ་མྱོང་བ་དང་། སྲོག་ལ་ཕན་བཏགས་པའི་རྒྱུ་མཐུན་གྱི་འབྲས་བུ་མཐོ་རིས་སུ་ཚེ་རིང་བ་དང་།
གཟི་བརྗིད་བསྐྱེད་པས་ཡུལ་བཟང་ཞིང་ཉམས་དགའ་བར་སྐྱེ་བ་ལ་སོགས་ཤེས་པར་བྱའོ། །ཡང་ཡུལ་བཟང་
པོ་ལ་བསམ་པ་དྲག་པོས་བྱས་པའི་ལས་སྟོབས་ཆེ་བ་དང་། འབྲིང་གིས་འབྲིང་དང་། ཆུང་ངུས་ཆུང་ངུ་དང་།
འབྲས་བུ་མྱོང་བར་ངེས་པ་དང་མ་ངེས་པ་དང་། ཚེ་འདི་ལ་མྱོང་བའི་ལས་ཞིང་སའི་ལོ་ཐོག་གསེར་དུ་སྨིན་པ་
དང་། དགེ་ཚུལ་ཀླུ་ལ་ངན་སེམས་དྲག་པོ་སྐྱེས་པས་དེ་མ་ཐག་དུག་སྦྲུལ་དུ་གྱུར་པ་དང་། ཡང་ཚེ་འདིར་བྱེད་
པར་ངེས་པའི་ལས་སངས་རྒྱས་ཀྱིས་ཀྱང་མི་བཟློག་པ། འཕགས་སྐྱེས་པོས་ཤཱཀྱ་མང་པོ་བསད་པ་དང་། ལྷ་
སྦྱིན་གྱི་དགེ་འདུན་གྱི་དབྱེན་བྱས་པ་དང་། ཤི་མ་ཐག་སྐྱེ་བ་གཞན་གྱིས་བར་མ་ཆོད་པར་སྐྱེས་ནས་མྱོང་བའི་
ལས་མཚམས་མེད་ལྔ་དང་ཉེ་བ་ལྔ་ལ་སོགས་པ་དང་། སྐྱེ་བ་མང་པོ་བརྒྱུད་ནས་མྱོང་བའི་ལས་སངས་རྒྱས་འོད་
སྲུངས་ཀྱི་བསྟན་པ་ལ་བྱས་པའི་ལས་ཀྱི་སྐྱེ་བ་ལྔ་བརྒྱ་བརྒྱུད་ནས་སངས་རྒྱས་ཤཱཀྱ་ཐུབ་པའི་བསྟན་པ་ལ་སྨིན།
བུ་མོ་གསེར་འཕྲེང་ཅན་དང་། རི་དྭགས་འཛིན་གྱི་མ་ས་ག་མ་ལྟ་བུ་སྟེ། ལུས་ཅན་རྣམས་ཀྱི་ལས་
རྣམས་ནི། །བསྐལ་པ་བརྒྱར་ཡང་ཆུད་མི་ཟ། །འཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་སྨིན་པར་
འགྱུར། །ཞེས་གསུངས་པ་ཡིན་ནོ། །སྐྱེ་བོ་ལས་ཀྱི་ནུས་པ་དང་རྣམ་སྨིན་ལ་ཡིད་མི་ཆེས་པའི་སྙིང་རྡོ་བ་ལྟར་
མཁྲེགས་པ་འགའ་ཞིག་ལས་བསགས་ནས་ཡུན་རིང་དུ་སོང་བའི་ཚེ་བརྗེད་པ་ལྟ་བུར་རྣམ་སྨིན་མྱོང་མི་དགོས་~36~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པར་རང་ཟད་དུ་འགྲོ་བར་སེམས་པའང་མང་དུ་སྣང་ངོ་། །
སྤྱིར་རྟེན་ཅིང་འབྲེལ་པར་འབྱུང་བའི་ཆོས་ཉིད་ཀྱིས་སྡིག་པའི་ལས་རྣམས་ལས་ནི་དགེ་བའི་ལས་
སྟོབས་ཆེ་ཞིང་བཟང་བ་ཡིན་ཏེ། བསམ་སྦྱོར་འབད་པ་ཆེ་ཆུང་དང་། ཀུན་སློང་འཁྲུལ་མ་འཁྲུལ་དང་། རྩ་བར་
གྱུར་པ་མཚུངས་ལྡན་གཉིས་དང་གསུམ་དང་། ས་ཐམས་ཅད་གཅིག་དང་། འབྲས་བུ་ལྔ་དང་བཞི་དང་། འབྲས་
བུ་མཐར་ཐུག་པ་བཟང་ངན་དང་། བསྐལ་ཆེན་བརྒྱད་ཁྲི་དང་། བར་བསྐལ་དང་། གཏན་ནས་གཅོད་ནུས་མི་
ནུས་དང་། འཇོམས་བྱེད་ཆུང་ངུས་འཇོམས་ནུས་མི་ནུས་དང་། གཉེན་པོས་སྤོང་མི་སྤོང་དང་། སངས་རྒྱས་དང་
བདུད་ཀྱི་ཕྱོགས་ཏེ་ཁྱད་པར་བཅུ་གཅིག་ཡོད་པའི་ཕྱིར། འདུ་བྱེད་རྣམ་པ་མཚུངས་ལྡན་པར། །ས་ཉིད་འབྲས་
བུ་རྣམ་གཉིས་ཉིད། །འཆད་དང་ཆུང་ངུས་ཡང་དག་འཇོམས། །སྤོང་དང་ཕྱོགས་ཀྱི་ཁྱད་པར་ཉིད། །ཅེས་
གསུངས་སོ། །
གཅིག་ཏུ་དཀར་བས་བདེ་བ་བསྐྱེད། །གཅིག་ཏུ་གནག་པས་སྡུག་བསྔལ་བསྐྱེད། །འདྲེས་མའི་ལས་
ཀྱིས་བདེ་བ་དང་། །སྡུག་བསྔལ་འདྲེས་མ་བསྐྱེད་པར་གསུངས། །ཞེས་པ་ནག་པོ་མ་འདྲེས་པའི་དཀར་པོ་ལ་
འབྲས་བུ་ཡང་ཕན་བདེ་འབའ་ཞིག་འབྱུང་ལ། དཀར་པོ་མ་འདྲེས་པའི་ནག་པོ་འབའ་ཞིག་ལ་འབྲས་བུ་ཡང་
སྡུག་བསྔལ་འབའ་ཞིག་འབྱུང་ངོ་། །བསམ་སྦྱོར་དཀར་ནག་འདྲེས་མར་བྱས་པའི་ལས་ལ་འབྲས་བུ་བདེ་བ་
དང་སྡུག་བསྔལ་ཡང་འདྲེས་མར་མྱོང་བ་ཡིན་ཏེ། གོང་དུ་བཤད་པ་ལྟར་ཐོས་པ་དང་བསམ་པའི་ཤེས་རབ་ཀྱིས་
གཏན་ལ་ཕབ་ནས་ཡིད་ཆེས་པའི་བཀའ་དང་བསྟན་བཅོས་རྣམ་པར་དག་པ་རྣམས་བལྟས་ཏེ་ཐེ་ཚོམ་དང་སོམ་
ཉི་ལས་ཡང་དག་པར་བརྒལ་ཅིང་གཞན་གྱི་དྲིང་ལས་མི་འཇོག་པའི་མཁས་པས། གདུལ་བྱ་དུ་མ་ཡང་དག་
པའི་ལམ་དུ་འཁྲིད་ནུས་པར་བྱའོ། །དེ་ནི་ཐར་པ་ཆ་མཐུན་གྱི་ལམ་སྣ་ཟིན་པ་ཡིན་པས། འཇིག་རྟེན་པ་ཡི་ཡང་
དག་ལྟ། །ཆེན་པོ་གང་ལ་ཡོད་གྱུར་པ། །དེ་ནི་བསྐལ་པ་སྟོང་དུ་ཡང་། །ངན་འགྲོར་འགྲོ་བར་མི་འགྱུར་རོ། །ཞེས་
བཅོམ་ལྡན་འདས་ཀྱིས་གསུངས་སོ། །མདོ་སྡེ་དུ་མར། སྲོག་གཅོད་པས་ནི་སེམས་ཅན་དམྱལ་བ་དང་ཡི་
དྭགས་དང་དུད་འགྲོ་རྣམས་སུ་སྐྱེ་བར་འགྱུར་རོ། །དེ་བརྒྱ་ལམ་ན་མིར་སྐྱེས་ནའང་ཚེ་ཐུང་བར་འགྱུར་རོ། །ཞེས་
སོགས་མི་དགེ་བ་བཅུ་ལ་འབྲས་བུ་གཉིས་གསལ་པོར་གསུངས་པའི་ངན་སོང་གསུམ་དུ་སྐྱེ་བ་ནི་རྣམ་སྨིན་གྱི་
འབྲས་བུ་ཡིན་ལ། ཚེ་ཐུང་བ་རྒྱུ་མཐུན་གྱི་འབྲས་བུ་ཡིན་ཏེ། འབྲས་བུ་གཉིས་གཙོ་བོ་ཡིན་པས་དངོས་སུ་
བསྟན་ནས་བདག་པོ་དང་སྐྱེས་བུ་བྱེད་འབྲས་ཤུགས་བསྟན་ཡིན་པར་ཤེས་སོ། །
རིན་ཆེན་ཕྲེང་བར། སྲོག་གཅོད་པས་ནི་ཚེ་ཐུང་འགྱུར། །མ་བྱིན་ལེན་པས་ལོངས་སྤྱོད་འཕོངས། །བྱི་~37~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བོ་བྱེད་པ་དགྲ་དང་བཅས། །ཞེས་པ་སོགས་ཀྱང་རྒྱུ་མཐུན་གྱི་འབྲས་བུ་གསུངས་པ་ཡིན་པས་ལས་རེ་རེ་ལའང་
འབྲས་བུ་དུ་མ་འབྱུང་བ་ཡིན་ནོ། །
འདི་འདྲའི་ལས་དང་རྣམ་སྨིན་གྱི། །རྣམ་པར་དབྱེ་བ་ཤེས་གྱུར་ན། །ད་བཟོད་ལས་ཀྱི་རྒྱུ་འབྲས་ལ། །ཤིན་
ཏུ་མཁས་པ་ཉིད་དུ་འགྱུར། །ཞེས་པ། དེ་ལྟར་ལས་དཀར་ནག་འདྲེས་པ་གསུམ་ལ་འབྲས་བུ་བདེ་སྡུག་འདྲེས་
མ་གསུམ་འབྱུང་བ་ལ་སོགས་པ་ལེགས་པར་ཐོས་བསམ་གྱི་ཤེས་རབ་ཀྱི་གཏན་ལ་ཕབ་ནས་ཡིད་ཆེས་པའི་
བཀའ་དང་བསྟན་བཅོས་ཀྱི་ཁུང་དང་སྦྱར་ཏེ་གདུལ་བྱ་ལ་སྟོན་ཤེས་པའི་སྐྱེས་བུ་དམ་པ་དེ་ནི་མཁས་པ་ཞེས་བྱ་
བའི་གྲངས་སུ་འགྱུར་རོ། །ཐེག་པ་ཆེན་པོ་བར་ཁས་འཆེ་བ་རྣམས་ཀྱིས་ཀྱང་ངེས་པར་བྱ་དགོས་པ་ཡིན་ཏེ། བློ་
གྲོས་རྒྱ་མཚོས་ཞུས་པའི་མདོར། ཐེག་པ་ཆེན་པོ་བསྡུད་པར་འགྱུར་བའི་ཆོས་གཅིག་སྟེ། བྱ་བར་འོས་པའི་
འཇུག་པ་ལ་ཞུགས་ཤིང་། ལས་ཀྱི་རྣམ་པར་སྨིན་པ་ལ་ཡིད་ཆེས་པའོ། །ཞེས་གསུངས་སོ། །
གཉིས་པ་འཁྲུལ་པ་དགག་པ་ལ་གཉིས། འདོད་ཚུལ་བརྗོད་པ་དང་། དེ་དགག་པའོ། །དང་པོ་ནི་མུ་
སྟེགས་གྲངས་ཅན་པ་རྣམས་ནི། །གཤིས་ལ་དགེ་སྡིག་ཡོད་ཅེས་ཟེར། །རྒྱུ་ལ་འབྲས་བུ་གནས་པར་འདོད། །བོད་
ཀྱང་ལ་ལ་དེ་རྗེས་འབྲང་། །ཞེས་པ། རྩོད་པའི་དུས་ཀྱི་ཐོག་མའི་ཚེ་ལོ་ཉི་ཁྲིའི་དུས་སུ། དྲང་སྲོང་སེར་སྐྱ་ཞེས་
བྱ་བ་དཀའ་ཐུབ་དྲག་པོས་མུ་སྟེགས་ཀྱི་གྲུབ་ཐོབ་དུ་གྱུར་ནས་གཞུང་ལུགས་དུ་མ་བརྩམས་སོ། །དེ་ལ་སློབ་
མའི་གཙོ་བོ་གཉིས་བྱུང་བའི་དྲང་སྲོང་བྷ་ར་དྷྭ་ཛས་ཤེས་བྱའི་གྲངས་ཉི་ཤུ་རྩ་ལྔར་འདོད་པའི་གྲངས་ཅན་པའི་
སྡེ་དང་། དྲང་སྲོང་ཆུ་ལྷུང་གིས་ཉི་ཤུ་རྩ་ལྔ་པོ་ཡང་གནས་ལུགས་སྟོང་པར་འདོད་པའི་སེར་སྐྱ་པ་ཞེས་བྱ་བའི་
ལུགས་བྱུང་སྟེ། ཡེ་ཤེས་སྙིང་པོ་ཀུན་ལས་བཏུས་སུ། གྲངས་ཅན་པ་རྣམས་ཡོན་ཏན་སྨྲ། །སེར་སྐྱ་པ་ནི་སྟོང་
པར་འདོད། །ཅེས་གསུངས་སོ། །དབང་ཕྱུག་གི་གྲུབ་པ་ཐོབ་པའི་དྲང་སྲོང་གཉིས་བྱུང་བའི་རྐང་མིག་གིས་རིག་
པའི་ལྟ་བ་བརྩམས་པའི་རྗེས་སུ་འབྲང་བ་རིག་པ་ཅན་དང་། གཟེགས་ཟན་གྱིས་བྱེ་བྲག་གསལ་བའི་གཞུང་
བརྩམས་པའི་རྗེས་སུ་འབྲང་བའི་བྱེ་བྲག་པའོ། །ཁྱབ་འཇུག་གིས་རིག་བྱེད་ཀྱི་བསྟན་བཅོས་འབུམ་སྡེ་
བརྩམས་ནས། ལྟེ་བ་པདྨའི་སྐྱེ་གནས་ལས་ཚངས་པ་གདོང་བཞི་པ་བྱུང་སྟེ། དེས་སྣོད་དང་བཅུད་ཀྱི་འཇིག་
རྟེན་ཐམས་ཅད་སྤྲུལ་ཞིང་། གདོང་བཞིས། སྙན་ངག་དང་། ངེས་བརྗོད་དང་། སྲིད་སྲུང་དང་། མཆོད་སྦྱིན་གྱི་
རིག་བྱེད་བཞི་བསྟན་པའི་རྗེས་སུ་འབྲང་བའི་དྲང་སྲོང་རྣམས་ཀྱིས་བསྡུས་པའི་བརྡ་སྤྲོད་ངག་གི་འོད་ཟེར་གྱི་
རྗེས་སུ་འབྲང་བ་བརྡ་སྤྲོད་པ་དང་། སྨྲ་བའི་མཚོན་ཆའི་རྗེས་སུ་འབྲང་བ་རྣ་བ་མ་ཕུག་པ་དང་། སྒོམ་རིམ་དགུ་
སྐོར་ལ་བརྟེན་པའི་སྒོམ་སྒྲུབ་གསང་བ་པ་དང་། རྣམ་དཔྱོད་གསལ་བའི་རྗེས་འབྲང་དཔྱོད་པ་དང་། རྒྱུན་ཤེས་~38~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཀྱི་བུས་བྱས་པའི་ཙ་ར་ཀ་འབུམ་སྡེ་རྗེས་སུ་འབྲང་བ་ཙ་ར་ཀ་གསོ་དཔྱད་པ་དང་ལྔ་པོ། ཁྱབ་འཇུག་དང་ཚངས་
པ་ལྷར་འཛིན་ནོ། །ལྷ་རྒྱལ་བ་དམ་པའི་རྗེས་སུ་འབྲང་བ་གཅེར་བུ་པ་སྟེ། དེ་ཐམས་ཅད་རྟག་པར་སྨྲ་བའི་སྡེ་
པ་ཡིན་ནོ། །སུམ་ཅུ་རྩ་གསུམ་དུ་ཕུར་བུས། ལྷ་རྣམས་ལྷ་མ་ཡིན་དང་འཐབ་པ་སྤྲོ་བར་བྱ་བའི་ལས་ཀྱི་འབྲས་
བུ་ལ་སྐུར་པ་འདེབས་པའི་གཞུང་ལྟ་བའི་སྙིང་པོ་ཞེས་བྱ་བ་བརྩམས་སོ། །དེ་འཛམ་བུའི་གླིང་དུ་བྱུང་བའི་རྗེས་
སུ་འབྲང་ཞིང་གྲོགས་མཁར་ན་གནས་པའི་རྒྱང་འཕེན་པ་ནི་ཆད་པར་ལྟ་བའི་སྡེ་པ་ཡིན་ནོ། །
གངས་རིའི་ཁྲོད་འདི་ན་མུ་སྟེགས་གྲངས་ཅན་པ་ཞེས་ཚིག་ཏུ་བརྗོད་ཀྱང་གྲུབ་པའི་མཐའ་ཇི་ལྟར་འདོད་
པའི་ཚུལ་མི་ཤེས་པ་མང་དུ་སྣང་བའི་ཕྱིར་གསལ་བར་བཤད་པར་བྱ་སྟེ། ཤེས་བྱ་ཉི་ཤུ་རྩ་ལྔའི་གྲངས་ཀྱི་གནས་
ལུགས་ཤེས་ན་བདག་གྲོལ་བར་འདོད་པས་གྲངས་ཅན་དང་། ཀུན་རྫོབ་ཐམས་ཅད་ཀྱི་བྱེད་པ་པོ་གཙོ་བོར་
འདོད་པ་གཙོ་བོ་པ་དང་། བདག་ཡུལ་དང་འབྲེལ་པའི་བདེ་བ་དང་སྡུག་བསྔལ་ལ་ལོངས་སྤྱོད་པར་བྱེད་པའི་
རྟག་པ་བརྟན་པ་བྱ་བྱེད་དང་བྲལ་བའི་ཤེས་རིག་གི་སྐྱེས་བུར་འདོད་པས་ཤེས་རིག་པ་དང་། ཡོན་ཏན་གསུམ་
ཆ་མཉམ་དབྱེར་མེད་པའི་རང་བཞིན་ཆོས་རྣམས་ཀྱི་བྱེད་པ་པོར་འདོད་པས་ཡོན་ཏན་གསུམ་པ་དང་། ཤེས་བྱ་
ཐམས་ཅད་ཀྱང་སྟོང་པ་ཆེན་པོ་གཅིག་གི་ངང་དུ་ཐིམ་ནས་གྲོལ་བར་འདོད་པས་སེར་སྐྱ་པ་ཞེས་ཀྱང་ལ་ལ་སྨྲའོ། །
རྒྱུའི་གཙོ་བོ་རང་བཞིན་གྱི་ཡོན་ཏན་ཞེས་བྱ་བ། ཚོར་བ་བདེ་བ་དང་སྡུག་བསྔལ་བ་དང་བཏང་སྙོམས་
གསུམ་མམ། འདོད་ཆགས་ཞེ་སྡང་གཏི་མུག་གསུམ་མམ། སྔགས་ཀྱི་གཞུང་ལུགས་ལ་ཚངས་པ་ཁྱབ་འཇུག་
དབང་ཕྱུག་གསུམ་མམ། ཁོ་རང་གིས་བཏགས་པའི་མིང་སྙིང་སྟོབས་དང་རྡུལ་དང་མུན་པ་གསུམ་ཆེ་བ་མཉམ་
པའི་རྫས་བེམ་པོ་རྟག་པ་གཅིག་པུ་སུས་ཀྱང་མ་བྱས་པར་གདོད་མ་ནས་གྲུབ་པ་ཤིན་ཏུ་དྭངས་ཤིང་ཐོགས་པ་
མེད་པ་སྟོང་པ་སེར་སྐྱས་ཀྱང་མི་མཐོང་སྟེ། རྣམ་འགྱུར་ཉི་ཤུ་རྩ་གསུམ་པོ་ཐམས་ཅད་འབྱུང་བའི་རྒྱུར་བྱེད་པར་
འདོད་དོ། །དེ་ལས་རྣམ་འགྱུར་ཉི་ཤུ་རྩ་གསུམ་འབྱུང་ཚུལ་ནི། ཡོན་ཏན་གསུམ་ཆ་མི་མཉམ་པའི་གནས་སྐབས་
མི་རྟག་པ་དུ་མར་གསལ་བའི་བེམ་པོ་མེ་ལོང་ངོ་།།གཉིས་པ་ལྟ་བུ། ནང་གི་བྱེད་པ་པོ་དང་། ཆེན་པོ་དང་། བློ་
ཞེས་བྱ་བ། ཕྱོགས་གཅིག་ནས་གཟུགས་སྒྲ་ལ་སོགས་པའི་གཟུགས་བརྙན་འཆར་དུ་རུང་བ། ཕྱོགས་གཅིག་
ནས་ཤེས་རིག་གི་སྐྱེས་བུ་ཡུལ་ལ་ཞེན་པའི་སྣང་བ་འཆར་དུ་རུང་བའོ། །དེ་ལས་བདག་ནི་བདེ་བ་དང་སྡུག་
བསྔལ་ལ་སོགས་པའི་སྐལ་བ་དང་ལྡན་ནོ་ཞེས་བདག་དང་གཅིག་ཏུ་རློམ་པའི་ང་རྒྱལ་འབྱུང་ངོ་། །དེ་ལས་ཕྱེ་
ན་རྡུལ་མུན་སྙིང་སྟོབས་ཤས་ཆེ་བའི་ང་རྒྱལ་རིགས་གསུམ་ལས། རྡུལ་ཤས་ཆེ་བའི་མིག་དང་རྣ་བ་དང་སྣ་དང་
ལྕེ་དང་ལུས་ཏེ་བློའི་དབང་པོ་ལྔ་དང་། ཁ་དང་ལག་པ་དང་རྐང་པ་དང་མཆོག་གི་དབང་པོ་དང་བཤང་ཁུངས་ཏེ་~39~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལས་ཀྱི་དབང་པོ་ལྔ་དང་། བློ་དང་ལས་ཐུན་མོང་བའི་ཡིད་དབང་བཅུ་གཅིག་འབྱུང་ངོ་། །སྙིང་སྟོབས་ཤས་ཆེ་
བ་ལས་ཁ་དོག་དང་སྒྲ་དང་དྲི་དང་རོ་དང་རེག་བྱ་འབྱུང་ཞིང་། དེ་ལྔ་ལས་རིམ་པ་བཞིན་དུ་མེ་ནམ་མཁའ་ས་ཆུ་
རླུང་སྟེ་འབྱུང་བ་ལྔ་སྐྱེའོ། །མུན་པ་ཤས་ཆེ་བས་དེ་ལྔ་བསྐྱེད་པའི་གྲོགས་བྱེད་ཀྱི་འབྲས་བུ་གུད་ན་མེད་དོ། །དབང་
ཕྱུག་ནག་པོའི་རྒྱུད་དུ། རང་བཞིན་ལས་ཆེ་དེ་ལས་ང་རྒྱལ་ཡིན། །དེ་ལས་བཅུ་དྲུག་གི་ནི་ཚོགས་རྣམས་
འབྱུང་། །བཅུ་དྲུག་འབྱུང་བ་དེ་དག་རྣམས་ལས་ཀྱང་། །དེ་ཙམ་ལས་ནི་འབྱུང་བ་ཆེན་པོ་ལྔའོ། །ཞེས་སོ། །རང་
བཞིན་ནི་དོན་དམ་པ་ཡིན་ལ། རྣམ་འགྱུར་ཉི་ཤུ་རྩ་གསུམ་པོ་ཀུན་རྫོབ་སྒྱུ་མ་ལྟ་བུ་སྟོན་པ་སེར་སྐྱས་ཀྱང་མི་
མཐོང་བ་ཡིན་ཏེ། ཡོན་ཏན་གསུམ་གྱི་ཡོན་ཏན་མཆོག །མཐོང་བའི་ལམ་དུ་འགྱུར་བ་ཡིན། །མཐོང་བའི་ལམ་
དུ་གང་གྱུར་པ། །སྒྱུ་མ་བཞིན་དུ་ཤིན་ཏུ་བསོག །ཞེས་སོ། །དེ་ལ་རང་བཞིན་གྱི་རྒྱུ་ཁོ་ན་ཡིན་ལ། ཆེན་པོ་དང་
ང་རྒྱལ་དང་སྒྲ་ལ་སོགས་པ་དེ་ཙམ་ལྔ་ནི་རྒྱུ་འབྲས་གཉིས་ཀ་ཡིན་ཞིང་། དབང་པོ་བཅུ་གཅིག་དང་འབྱུང་བ་ལྔ་
ནི་འབྲས་བུ་ཁོ་ན་ཡིན་ནོ། །བདག་ཤེས་རིག་གི་སྐྱེས་བུ་ནི་རྒྱུ་འབྲས་གཉིས་གང་ཡང་མ་ཡིན་ཞིང་། བཅིང་གྲོལ་
གྱི་གཞིར་གྱུར་པ་ཡིན་ལ། །ཤེས་བྱ་ཉི་ཤུ་རྩ་བཞི་ནི་བེམ་པོར་འདོད་དོ། །རྩ་བ་བྱེད་ཡིན་བྱ་བ་མིན། །ཆེན་པོ་
སོགས་བདུན་བྱ་དང་བྱེད། །བཅུ་དྲུག་པོ་ནི་བྱ་བ་ཡིན། །སྐྱེས་བུ་བྱ་མིན་བྱེད་པའང་མིན། །ཞེས་སོ། །སྐྱེ་ཚུལ་
རང་ལ་རང་སྐྱེ་བ་ཡིན་པས་རྒྱུ་འབྲས་བདག་ཉིད་གཅིག་པ་ཡིན་ཞིང་། རྒྱུ་ལ་འབྲས་བུ་སྔར་ནས་ཡོད་པ་མི་
གསལ་བ་གསལ་བར་བྱས་པ་ཡིན་གྱི་སྔར་མེད་གསར་དུ་སྐྱེ་བ་ནི་མ་ཡིན་ནོ། །འཇུག་ཚུལ་ཡང་གསལ་བ་མི་
གསལ་བར་འགྱུར་ཏེ། གཙོ་བོའི་ཁུག་མ་ཆེན་པོར་བག་ལ་ཞ་བ་ལྟར་གྱུར་པ་ཡིན་ནོ། །ཞེས་ཟེར་རོ། །
བདག་འཁྲུལ་ནས་འཁོར་བར་འཁྱམས་ཚུལ་ནི། སྒྲ་ལ་སོགས་པ་ཡུལ་ཅན་དུ་སྣང་བའི་རྣམ་འགྱུར་ནི་
ངོ་བོ་ཉིད་ཀྱི་བདེ་བ་ལ་སོགས་པ་ཡིན་ལ། དེའི་བློ་ངེས་གཅིག་ལ་ཤར་བ་དེ་གཟུགས་བརྙན་གྱི་བདེ་བ་ལ་
སོགས་པར་སྣང་བ་ཡིན་ཞིང་། བློའི་ངོས་གཅིག་ལ་དེ་སྤྱོད་བྱེད་ཀྱི་ཤེས་རིག་གསལ་བར་ཤར་ནས་སྤྱོད་ཚུལ་ནི།
དེ་གཉིས་གཅིག་ཏུ་འདྲེས་པ་ལྟ་བུར་གྱུར་ནས་གཅིག་ཏུ་སྤྱད་ཅིང་ཞེན་ཏེ་བདག་གིས་བྱས་སོ་བྱེད་དོ་ཞེས་ཕྱིན་
ཅི་ལོག་ཏུ་བཟུང་བས་བདག་འཁོར་བར་འཁྱམས་པ་ཡིན་ནོ། །དེ་ལྟར་ཡང་། ཇི་ལྟར་འོ་མ་སེམས་པ་མེད་ན་
ཡང་། །བེ་འུ་འཕེལ་པའི་རྒྱུ་མཚན་ཡིན་པ་ལྟར། །དེ་བཞིན་གཙོ་བོ་སྐྱེས་བུ་རྣམས་འཕེལ་བའི། །རྒྱུ་མཚན་ཉིད་
དུ་འཇུག་པར་འགྱུར་བ་ཡིན། །ཞེས་པ་དང་། སྐྱེས་བུ་ཉེ་བར་སྤྱོད་པ་དག །སྒྲུབ་ཕྱིར་གཙོ་བོ་རབ་འཇུག་སྟེ། །ལྟད་
མོ་བ་དག་རབ་གྲུབ་ཕྱིར། །གར་གྱི་རྩེད་མོ་བྱེད་པ་བཞིན། །ཞེས་སོ། །བདག་འཁོར་བ་ལས་གྲོལ་ཚུལ་ནི།
གཙོ་བོས་བདག་འཁྲུལ་དུ་གཞུག་པའི་ཕྱིར་རྣམ་འགྱུར་རྣམས་བསྟན་པ་ཡིན་པས། བྱེད་མཁན་གཙོ་བོ་ཡིན་ལ། ~40~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
རྣམ་འགྱུར་རྣམས་བློ་གྲོས་མེ་ལོང་ལྟ་བུ་ལ་སོགས་པ་སྤྲུལ་ནས་དེས་བྱས་པ་ཡིན་པར་ཤེས་པའི་ཚེ། འཁྲུལ་པ་
རྩད་ཆོད་ནས་བདག་བྱ་བྱེད་དང་བྲལ་བའི་རང་ངོ་ཤེས་པའི་ཚེ་གཙོ་བོ་ངོ་ཚ་བར་འགྱུར་ཏེ་མི་གསལ་བར་
བསྡུས་པས། བདག་ཤེས་རིག་གི་སྐྱེས་བུ་འཁྲུལ་པ་སངས་ནས་རང་གསལ་འཛིན་མེད་ཀྱི་ངང་ལ་རྟག་ཅིང་
བརྟན་པར་གནས་སོ། །དེ་ལྟར་ན་རྣམ་འགྱུར་ཉི་ཤུ་རྩ་གསུམ་གྱིས་བདག་གི་རང་བཞིན་ཤེས་པ་ལ་བསྒྲིབས་
པས་ཀུན་རྫོབ་ཀྱི་ཤེས་བྱ་རྣམས་སྤང་བྱ་ཡིན་པར་འདོད་དོ། །
རང་བཞིན་འཇུག་པ་ལས་ནི་ཡོན་ཏན་རྣམས། །མུན་པས་བསྒྲིབས་ཕྱིར་ཕྱིན་ཅི་ལོག་རྣམས་ཀྱིས། །བདག་
གིས་བྱས་ཤེས་མི་མཁས་སེམས་པ་ཡིན། །རྩ་འགྲུགས་བྱེད་པའི་ནུས་པའང་ཡོད་མ་ཡིན། །ཞེས་པ་དང་། སྐྱེས་
བུ་འདི་ནི་དོན་དམ་དུ། །རྟོག་པ་དག་པའི་རང་བཞིན་ཏེ། །རང་བཞིན་དེ་ལྟར་མ་ཤེས་པའི། །རྨོངས་པ་རྟག་ཏུ་
འཁོར་བར་འཁྱམས། །ཞེས་པ་དང་། དེ་ཙམ་ཉི་ཤུ་ལྔ་ཤེས་ན། །རལ་པའམ་བྱི་པོའི་གཙུག་ཕུད་དམ། །ཆ་
ལུགས་གང་གིས་གནས་ཀྱང་རུང་། །བསྟི་གནས་གང་དུ་དགའ་བ་དེར། །གྲོལ་འགྱུར་འདི་ལ་ཐེ་ཚོམ་མེད། །ཅེས་
སོ༑ ༑གྲངས་ཅན་གྱི་གཞུང་དུ། དགེ་དང་སྡིག་པ་ཇི་སྙེད་དང་། །འཁོར་བ་དང་ནི་གྲོལ་བ་དག །གཙོ་བོའི་ནང་
ན་གདོད་ནས་ཡོད། །འོན་ཀྱང་ཐབས་ཀྱིས་གསལ་བར་འབྱིན། །འོ་མའི་དུས་ན་ཞོ་གང་དང་། །ཞོ་ཡི་དུས་ན་
མར་ཉིད་གང་། །དྲག་པོ་ལེན་གྱིས་བཤད་པ་དེ། །འབིགས་བྱེད་གནས་པའང་དེ་སྐད་སྨྲ། །ཞེས་ཟེར་བས།
དགེ་བ་དང་སྡིག་པ་དང་སྡུག་བསྔལ་བ་ཐམས་ཅད་གཙོ་བོ་རྟག་པའི་ཁུག་མ་ཆེན་པོའི་ནང་ན་གདོད་མ་ནས་
ཡོད་ཅིང་། རྒྱུ་འོ་མ་ལ་སོགས་པ་རྣམས་ལ་འབྲས་བུ་མར་ལ་སོགས་པའང་གདོད་མ་ནས་གྲུབ་པར་སྨྲའོ། །བོད་
ཀྱི་བཤད་པ་མཁན་པོ་ལའང་། རྒྱུ་ཡི་དུས་ན་འབྲས་བུ་ཡོད། །ལས་འཕྲོ་ཅན་གྱིས་རྟོགས་པ་ཡིན། །ཞེས་རང་
ཡང་འཛིན་ཞིང་གཞན་ལའང་སྟོན་པར་བྱེད། དཔལ་ལྡན་ཆོས་ཀྱི་གྲགས་པས། རྩྭ་སོགས་རྩེ་ན་གླང་ཆེན་
བརྒྱ། །སྔོན་ཆད་མ་མཐོང་ཡོད་དོ་ཞེས། །དེ་སྐད་གྲངས་ཅན་ཕྱུགས་ལས་གཞན། །ངོ་མཚར་ལྡན་པ་སུ་བརྗོད་
རྩོལ། །ཞེས་ཤིན་ཏུ་བླུན་པས་ཕྱུགས་ཀྱི་ཁྱུར་བརྒྱབ་བོ། །
རྡོ་རྗེ་རྒྱལ་མཚན་བསྔོ་བ་ལས། འགྲོ་ཀུན་དགེ་བ་ཇི་སྙེད་ཡོད། །བྱས་དང་བྱེད་འགྱུར་བྱེད་པ་
ཞེས། །གསུངས་པའི་དགོངས་པ་འཆད་པ་ལ། །ཞེས་པ། སངས་རྒྱས་ཕལ་པོ་ཆེར་རྡོ་རྗེ་རྒྱལ་མཚན་གྱི་བསྔོ་
བའི་ལེའུར་གསུངས་པའི་དོན་དོན་གཞན་ལ་འཆད་པ་ལ། དངོས་པོར་མངོན་པར་ཞེན་པ་ཅན་གྱི་གང་ཟག །
ཁ་གཅིག་གྲངས་ཅན་ལུགས་བཞིན་དུ། །ཡོད་པའི་དགེ་བ་ཞེས་བྱ་བ། །རང་བྱུང་དུ་ནི་འགྲུབ་པར་
འདོད། །དེ་ལ་བདེ་གཤེགས་སྙིང་པོ་ཟེར། །ཞེས་པ་གཙོ་བོ་དོན་དམ་པ་རྟག་པ་བརྟན་པ་དང་རང་བཞིན་~41~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གཅིག་པའི་དགེ་བ་ཡོད་པར་འདོད་པ་བཞིན་དུ། ཇི་སྙེད་ཡོད་པ་དང་ཞེས་པའི་དོན་རང་བྱུང་ལྷུན་གྲུབ་ཀྱི་དགེ་
བ་བསྔོ་རྒྱུ་ཡོད་པར་འདོད་ཅིང་དེ་བཀའ་ཐ་མར་གསུངས་པའི་བདེ་གཤེགས་སྙིང་པོ་ཡིན་ནོ་ཞེས་ཟེར་རོ། །
གཉིས་པ་ནོར་བ་དེ་སུན་དབྱུང་བ་ལ་གཉིས། འགོག་པར་དམ་བཅའ་བ་ནི། གྲངས་ཅན་ལུགས་འདི་མི་
འཐད་པས། །ལུང་དང་རིགས་པས་དགག་པར་བྱ། །ཞེས་པ།གྲངས་ཅན་གཙོ་བོས་བྱས་པའི་དགེ་བ་དོན་དམ་
པར་ཡོད་དོ་ཞེས་འདོད་པ་དང་། ཉན་ཐོས་གཞི་ཐམས་ཅད་ཡོད་པར་སྨྲ་བའི་སྡེས་ཀྱང་། དུས་གསུམ་རྫས་
གྲུབ་ཏུ་ཡོད་པར་འདོད་པའི་ལུགས་བཞི་ལས། བཙུན་པ་དབྱིག་གཉེན་གྱིས་ཆོས་གང་རང་གི་བྱ་བ་མི་བྱེད་
པའི་གནས་སྐབས་མ་འོངས་པ་དང་། བྱ་བ་བྱེད་པའི་གནས་སྐབས་ད་ལྟར་བ་དང་། བྱ་བ་བྱས་ཟིན་པའི་
གནས་སྐབས་འདས་པར་འཇོག་པའི་ལུགས་འདི་རྫས་ངོ་བོ་མི་འགྱུར་ཞིང་གནས་སྐབས་འགྱུར་བར་ཁས་ལེན་
པ་དང་། སོ་སོར་བརྟགས་པའི་འགོག་བདེན་སྤང་བྱའི་རྫས་ཇི་སྙེད་ཡོད་པ་དེ་སྙེད་ཀྱི་བྲལ་འབྲས་འདུས་མ་
བྱས་ཀྱི་དགེ་བའང་། རྫས་དེ་སྙེད་ཅིག་དོན་དམ་པའི་དགེ་བར་ཡོད་དོ་ཞེས་འདོད་དོ། །ཐར་པ་དམ་པའི་དོན་
དུ་དགེ །ཞེས་པ་དང་། ལྡན་པའི་རྫས་རྣམས་ཇི་སྙེད་པ། །བྲལ་བའི་རྫས་ཀྱང་དེ་སྙེད་དོ། །ཞེས་འབྱུང་བ་ཡིན་
ནོ༑ ༑དེ་ལ་ཕྱོགས་བཅུའི་སངས་རྒྱས་སྲས་བཅས་ལ་ཞུ་བའི་ཕྲིན་ཡིག་ཏུ། དེས་ན་བདག་གིས་བཤད་པ་
དང་། །སྒོམ་པ་དང་ནི་བསྔོ་བ་ཡང་། །ཡོད་མེད་ལ་སོགས་དམིགས་པའི་དུག །སྤང་པའི་ཆོ་ག་དུག་མེད་
བགྱིས། །དེ་ལ་མུ་སྟེགས་གྲངས་ཅན་དང་། །ཉན་ཐོས་ཐམས་ཅད་ཡོད་པའི་ལུགས། །འདོད་པ་དེ་དག་བདག་
ལ་རྒོལ། །འདི་དག་ཀྱང་ནི་བདེན་མི་བདེན། །ཁྱོད་ཀྱི་རྣམ་པར་ཕྱེ་སྟེ་གསུངས། །ཞེས་སོ། །
གཉིས་པ་འགོག་ཚུལ་རྒྱས་པར་བཤད་པ་ལ་ལྔ། བདེ་གཤེགས་སྙིང་པོ་བསྔོ་རྒྱུར་འདོད་པ་དགག །འདུས་
མ་བྱས་ལ་དགེ་བར་གསུངས་པའི་དགོངས་པ་བཤད། ཆོས་དབྱིངས་དངོས་དོན་དགེ་བར་འདོད་པ་དགག །བྱམས་
སོགས་གཤིས་ཀྱི་དགེ་བར་འདོད་པ་དགག །བསྔོ་བའི་ལུང་དོན་ལོག་པར་འགྲེལ་པ་དགག་པའོ། །དང་པོ་ལ་
གསུམ་སྟེ། སྙིང་པོ་ཆོས་དབྱིངས་ཡིན་པར་སྒྲུབ། དེ་བསྔོ་བྱ་མ་ཡིན་པར་བསྟན། སྙིང་པོ་སྟོང་ཉིད་སྙིང་རྗེར་
འདོད་པ་དགག་པའོ། །
དང་པོ་ནི། བདེ་གཤེགས་སྙིང་པོ་ཞེས་བྱ་བ། ཆོས་དབྱིངས་འགྱུར་མེད་ཉིད་ལ་གསུངས། །དེ་སྐད་དུ་
ཡང་རྒྱུད་བླ་ལས། །སེམས་ནི་རང་བཞིན་འོད་གསལ་བ། །ནམ་མཁའ་བཞིན་དུ་འགྱུར་མེད་གསུངས། །ཞེས་
སོ༑ ༑ཆོས་ཀྱི་དབྱིངས་འགྱུར་བ་མེད་པ་ཉིད་ལ་དེ་བཞིན་གཤེགས་པའི་སྙིང་པོ་ཞེས་གསུངས་ཏེ། ལྷ་མོ་དཔལ་
འཕྲེང་གི་མདོར། བཅོམ་ལྡན་འདས་དེ་བཞིན་གཤེགས་པའི་སྙིང་པོ་ལ་ནི་སྐྱེ་བའམ་འགུམ་པའམ་འཕོ་བའམ་~42~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འབྱུང་བ་ཡང་མ་མཆིས་སོ། །བཅོམ་ལྡན་འདས། དེ་བཞིན་གཤེགས་པའི་སྙིང་པོ་ནི་འདུས་བྱས་ཀྱི་མཚན་ཉིད་
ཀྱི་ཡུལ་ལ་འདས་པ་ལགས་སོ། །བཅོམ་ལྡན་འདས། དེ་བཞིན་གཤེགས་པའི་སྙིང་པོ་ནི་རྟག་པ་དང་བརྟན་པ་
དང་ཐེར་ཟུག་པ་ལགས་སོ། །ཞེས་གསུངས་སོ། །རྒྱུད་བླ་མར་ཡང་། སེམས་ཀྱི་རང་བཞིན་འོད་གསལ་གང་
ཡིན་པ། །དེ་བཞིན་ནམ་མཁའ་བཞིན་དུ་འགྱུར་མེད་དེ། །ཡང་དག་མིན་ལྡོག་ལས་བྱུང་འདོད་ཆགས་སོགས། །གློ་
བུར་དྲི་མས་དེ་ཉོན་མོངས་མི་འགྱུར། །ཞེས་གསུངས་སོ། །
མདོ་ལས་དེ་བཞིན་གཤེགས་པ་ཡི། །སྙིང་པོ་འགྱུར་མེད་ཡིན་ཞེས་བཤད། །ཀླུ་སྒྲུབ་ཀྱིས་ཀྱང་དབུ་མ་
ལས། །དེ་བཞིན་གཤེགས་པའི་རང་བཞིན་གང་། །དེ་ནི་འགྲོ་བའི་རང་བཞིན་ཡིན། །དེ་བཞིན་གཤེགས་པའི་
རང་བཞིན་མེད། །ཞེས་གསུངས་པ་ཡང་འདི་ཉིད་ཡིན། །ཞེས་པ། མྱ་ངན་ལས་འདས་པའི་མདོ་ལས། དེ་
བཞིན་གཤེགས་པའི་སྙིང་པོ་འགྱུར་བ་མེད་པའི་རྟག་པ་ཡིན་པར་གསུངས་ཤིང་། རྩ་བའི་ཤེས་རབ་ཏུ་དེ་བཞིན་
གཤེགས་པའི་རང་བཞིན་གང་ཡིན་པ་དེ་དང་འགྲོ་བ་སེམས་ཅན་ཀུན་གྱི་རང་བཞིན་གང་ཡིན་པ་དེ་ཕར་ཡིན་
ཚུར་ཡིན་དུ་བསྟན་པ་དང་། ཤེར་ཕྱིན་གྱི་མདོར་ཡང་། དེ་བཞིན་གཤེགས་པའི་དེ་བཞིན་ཉིད་གང་ཡིན་པ་དེ་ནི་
གནས་བརྟན་རབ་འབྱོར་གྱི་དེ་བཞིན་ཉིད་དོ། །གནས་བརྟན་རབ་འབྱོར་གྱི་དེ་བཞིན་ཉིད་གང་ཡིན་པ་དེ་ཡང་
དེ་བཞིན་གཤེགས་པའི་དེ་བཞིན་ཉིད་དོ། །ཞེས་མ་དག་པའི་སེམས་ཅན་གྱི་ཆོས་ཉིད་དེ། དག་པ་སངས་རྒྱས་
ཀྱི་ཆོས་ཉིད་དུ་བསྔོས་པའི་རྐྱེན་གྱིས་འགྱུར་བ་མེད་པར་རིགས་སོ། །
གཉིས་པ་དེ་བསྔོ་རྒྱུ་མ་ཡིན་པར་བསྟན་པ་ནི། ཤེས་རབ་ཕ་རོལ་ཕྱིན་པ་ལས། །ཆོས་ཀྱི་དབྱིངས་ནི་
དུས་གསུམ་དང་། །ཁམས་གསུམ་དང་ནི་དགེ་སྡིག་ལས། །རྣམ་པར་གྲོལ་བ་ཡིན་ཞེས་གསུངས། །དེས་ན་
ཆོས་ཀྱི་དབྱིངས་ལ་ནི། །བསྔོ་བ་མེད་ཅེས་རྒྱལ་བས་བཤད། །ཅེས་པ་ཆོས་ཉིད་སྟོང་པ་ཉིད་དེ་འདས་པ་དང་
མ་འོངས་པ་དང་ད་ལྟར་བྱུང་བ་མ་ཡིན། དགེ་བ་དང་མི་དགེ་བ་དང་ལུང་དུ་མ་བསྟན་པའི་ལས་མ་ཡིན་པར་
གསུངས་ཏེ། ཆོས་ཉིད་སྟོང་པ་ཉིད་དང་མ་ནོར་བ་དེ་བཞིན་ཉིད་ལ་སོགས་པ་དོན་དམ་གཅིག་ཏུ་གསུངས་པའི་
ཕྱིར་རོ། །ད་ལྟ་མཆན་བུར་བཏབ་ཡོད་པའི་མདོ་ཚིག་ཇི་བཞིན་མ་རྙེད་དོ། །
ཡང་དག་སྦྱོར་བའི་རྒྱུད་ལས་ཀྱང་། །དེ་ཡི་སྡིག་དང་བསོད་ནམས་ཀྱི། །ཆ་གཉིས་རྣམ་པར་བརྟགས་པ་
སྟེ༑ ༑མཁས་པས་འདི་ཉིད་རྣམ་པར་སྤང་། །ཞེས་གསུངས་དེ་བཞིན་གསང་འདུས་ལས། །སོགས་པའི་རྒྱུད་སྡེ་
ཀུན་བཏུས་ལས་གསུངས། །ཞེས་པ། སམྦུ་ཊར་གསུངས་པའི་དོན། སྟོང་དང་སྟོང་མིན་གཟུང་བ་ལས། །རྟོག་
པ་ཉུང་མིན་སྐྱེ་བར་འགྱུར། །ཡོངས་སུ་སྤངས་པ་ཀུན་རྟོགས་ཏེ། །དེ་ཕྱིར་གཉིས་པོ་འདི་དག་སྤང་། །ཞེས་པ་~43~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དང་། གསང་འདུས་རྩ་རྒྱུད་དུ། ཆོས་ཐམས་ཅད་ནམ་མཁའི་རྡོ་རྗེའི་མཚན་ཉིད་དུ་མཚུངས་པའི་ཕྱིར་གཟུགས་
ཀྱི་ཕུང་པོ་མ་ཡིན་ཞེས་པ་ནས། འདོད་ཆགས་ཞེ་སྡང་གཏི་མུག་མ་ཡིན་ཆོས་མ་ཡིན། ཆོས་མ་ཡིན་པ་ཡང་མ་
ཡིན། ཞེས་དང་། ཀྱཻ་རྡོ་རྗེར། སྒོམ་མེད་སྒོམ་པ་པོའང་མེད། །ལྷ་མེད་སྔགས་ཀྱང་ཡོད་མ་ཡིན། །ཞེས་པ་ལ་
སོགས་པ་དང་། ཕྱག་ན་རྡོ་རྗེ་དབང་བསྐུར་བའི་རྒྱུད་དུ། ཆོས་ཉིད་གང་ཡིན་པ་དེ་ལ་ནི་གདགས་པའམ་རྣམ་
པར་རིག་པ་མེད་ཅིང་མི་དམིགས་ཏེ། ཞེས་པ་དང་། ཡོད་ཅེས་བྱའམ་མེད་ཅེས་བྱའམ་བསོད་ནམས་ཞེས་
བྱའམ་བསོད་ནམས་མ་ཡིན་ཞེས་བྱའམ་འཁོར་བ་ཞེས་བྱའམ་མྱ་ངན་ལས་འདས་པ་ཞེས་བྱའམ་ཐར་པ་ཞེས་
བྱ་བ་མེད་དོ། །ཞེས་གསུངས་སོ། །
འཕགས་པ་ཀླུ་སྒྲུབ་ཉིད་ཀྱིས་ཀྱང་། །གཏམ་བྱ་རིན་ཆེན་ཕྲེང་བ་ལས། །སྡིག་དང་བསོད་ནམས་བྱ་བ་
འདས། །ཟབ་མོ་བཀོལ་བའི་དོན་དང་ལྡན། །ཞེས་པ། དོན་དམ་པར་སྤང་བྱ་སྡིག་པ་དང་བླང་བྱ་བསོད་ནམས་
ལ་སོགས་སྤྲོས་པ་ཐམས་ཅད་ལས་གྲོལ་བ་སོ་སོའི་སྐྱེ་བོའི་ཤེས་མཐོང་གི་ཡུལ་ལས་འདས་པའི་ཟབ་མོ། །ཉན་
ཐོས་དང་རང་སངས་རྒྱས་འཕགས་པ་རྣམས་ལའང་མ་གསུངས་པས་བཀོལ་བའི་དོན་དང་ལྡན་པའོ། །
མུ་སྟེགས་ཅན་དང་རང་ཉིད་ཀྱིས། །གནས་མིན་སྐྲག་པས་མ་མྱངས་པ། །ཞེས་གསུངས་གཞན་ཡང་དེ་
ཉིད་ལས། །ཤེས་པ་ཡོད་དང་མེད་ཞིའི་ཕྱིར། །སྡིག་དང་བསོད་ནམས་ལས་འདས་པ། །དེ་ཡིས་བདེ་འགྲོ་ངན་
འགྲོ་ལས། །དེ་ནི་ཐར་པ་དམ་པར་བཞེད། །ཞེས་གསུངས་འདི་ཡང་ཆོས་ཀྱི་དབྱིངས། །དགེ་སྡིག་མེད་པའི་
ལུང་ཡིན་ནོ། །ཞེས་པ་ཆོས་དབྱིངས་དེ་རྟག་ཆད་ཀྱི་མཐའ་དང་བྲལ་བས་མུ་སྟེགས་ཀྱི་ཤེས་བྱའི་གནས་མ་ཡིན་
ལ༑ རང་ཉིད་ཀྱི་སྡེ་པ་འཁོར་བ་སྤང་བྱ་དང་མྱ་ངན་ལས་འདས་པ་ཐོབ་བྱར་འཛིན་པའི་ཐེག་པ་དམན་པའི་བློས་
གཞལ་བྱའི་གནས་མ་ཡིན་ཞིང་། ཟབ་མོའི་དོན་ལ་སྐྲག་པ་དེ་རྣམས་ཀྱི་བློའི་དབང་པོས་མ་མྱངས་པའི་དེ་
བཞིན་ཉིད་འཁོར་བ་རང་གཞན་གྱིས་སྤྲོས་པ་ཉེ་བར་ཞི་བའི་དོན་ཐུགས་སུ་ཆུད་པ་དེ་མི་གནས་པའི་མྱ་ངན་
ལས་འདས་པའི་མཆོག་ཡིན་པར་ཀུན་མཁྱེན་ཐུབ་པ་ཆེན་པོ་ཁྱེད་བཞེད་དོ། །ཞེས་པ་འདི་ཡང་ཆོས་དབྱིངས་
དགེ་སྡིག་ལས་གྲོལ་བའི་ཁུངས་ཚད་མ་ཡིན་ནོ། །དེའི་གོ་དོན་ནི་འདི་ཡིན་ཏེ། ཆོས་ཉིད་སྤྲོས་པ་དང་བྲལ་བའི་
དོན་ལ་དགེ་སྡིག་བླང་དོར་བཟུང་ནས་དུག་མེད་དུག་ཅན་དུ་འགྱུར་ཏེ། སྤྲོས་མེད་སྤྲོས་བཅས་སུ་འཛིན་པའི་
ལོག་ཤེས་ཡིན་པས་རང་གཞན་གཉིས་ཀ་ཕུང་བར་འགྱུར་རོ་ཞེས་དེ་ཉིད་ལས། གནས་མེད་ཆོས་འདིས་སྐྲག་
པ་ཡིས། །སྐྱེ་བོ་གསུམ་ལས་མངོན་དགའ་ཞིང་། །ཡོད་དང་མེད་ལས་མ་འདས་པ། །མི་མཁས་རྣམས་ནི་ཕུང་
བར་འགྱུར། །འཇིགས་མིན་གནས་འཇིགས་དེ་དག་ནི། །ཕུང་ལ་གཞན་ཡང་ཕུང་བར་བྱེད། །རྒྱལ་པོ་ཕུང་བ་~44~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དེ་དག་གིས། །ཅི་ནས་མི་ཕུང་དེ་ལྟར་གྱིས། །རྒྱལ་པོ་ཁྱོད་ནི་མི་ཕུང་བར། །བགྱི་སླད་འཇིག་རྟེན་འདས་པའི་
ཚུལ། །གཉིས་ལ་མི་བརྟེན་ཡང་དག་པ། །ཇི་བཞིན་ལུང་གི་དབང་གིས་བཤད། །ཅེས་གསུངས་པ་ཡིན་ནོ། །ཀུན་
རྫོབ་དགེ་སྡིག་གི་རྣམ་སྨིན་ལ་སྐུར་པ་འདེབས་ནའང་ཆུང་བར་འགྱུར་པས་མཐའ་གཉིས་སུ་མ་ལྷུང་བར་བྱའོ། །
གསུམ་པ་སྙིང་པོ་སྟོང་ཉིད་སྙིང་རྗེ་འདོད་པ་དགག་པ་ནི། ཁ་ཅིག་བདེ་གཤེགས་སྙིང་པོའི་སྒྲ། །སྟོང་
ཉིད་སྙིང་རྗེའི་སྙིང་པོར་འདོད། །འདི་ནི་བདེ་གཤེགས་ཆེན་པོའི་ཁམས། །སྦྱོང་བྱེད་ཡིན་གྱིས་ཁམས་དངོས་
མིན། །ཞེས་པ་གསུང་རབ་ཀྱི་དོན་ལ་མ་སྦྱངས་ཤིང་བདེ་བར་གཤེགས་པའི་སྙིང་པོ་ལ་ཞེས་མཐོང་ཆེན་པོ་བྱེད་
པར་འདོད་པ་ཁ་ཅིག  །གནས་ལུགས་སྟོང་པ་ཉིད་ཐབས་སྙིང་རྗེ་ཆེན་པོ་ནས་ཟིན་པ་དེ་སངས་རྒྱས་ཀྱི་རྒྱུ་ཁྱད་
འཕགས་ཡིན་པས་ཁམས་བདེ་གཤེགས་སྙིང་པོ་ཡིན་པར་སེམས་སོ། །
དེ་སྐད་དུ་ཡང་རྣམ་འགྲེལ་ལས། །སྒྲུབ་བྱེད་ཐུགས་རྗེ་གོམས་པ་ལས། །ཞེས་གསུངས་བསླབ་བསྡུས་
ཉིད་ལས་ཀྱང་། །སྟོང་ཉིད་སྙིང་རྗེའི་སྙིང་པོ་ཅན། །བསྐྱེད་པ་བསོད་ནམས་དག་པར་འགྱུར། །ཞེས་གསུངས་
དེ་བཞིན་མདོ་སྡེ་དང་། །རྒྱུད་ཀུན་ལས་ཀྱང་དེ་སྐད་གསུངས། །ཞེས་པ་དེ་ནི་ཁམས་སྦྱོང་བྱེད་ཀྱི་ལམ་མ་ནོར་
བ་ཡིན་ཏེ། དཔལ་ལྡན་ཆོས་ཀྱི་གྲགས་པས། སྒྲུབ་བྱེད་ཐུགས་རྗེ་གོམས་ལས་དེ། །ཞེས་སེམས་ཅན་སྡུག་
བསྔལ་བ་ལ་དམིགས་པའི་ཐུགས་རྗེ་ཆེན་པོས་ཀུན་ནས་བླངས་པའི་བརྩོན་འགྲུས་ཀྱིས་བསྐལ་པ་གྲངས་མེད་
པར་ཤེས་བྱ་ཚད་མེད་པ་ལ་ལེགས་པར་བསླབས་པས་ཤེས་བྱའི་སྒྲིབ་པ་བག་ཆགས་དང་བཅས་པ་སྤངས་ཤིང་།
མཁྱེན་རབ་དག་པས་བདག་འཛིན་ཡུལ་མེད་པའི་དོན་གཟིགས་པ་མཐར་ཕྱིན་ནས་གློ་བུར་གྱི་དྲི་མ་མཐའ་
དག་དང་བྲལ་བའི་ཆོས་སྐུ་མངོན་དུ་གྱུར་བ་ཡིན་ནོ། །སློབ་དཔོན་ཞི་བ་ལྷས་ཀྱང་། སྟོང་ཉིད་ལེགས་པར་
རྟོགས་པའི་ཤེས་རབ་དང་། དེ་ལྟར་མ་རྟོགས་པ་ལ་དམིགས་པའི་སྙིང་རྗེ་ཟུང་འཇུག་ཏུ་སེམས་བསྐྱེད་ནས་
ཉམས་སུ་བླངས་པས། དངོས་འཛིན་དང་རང་དོན་ལ་ཞེན་པའི་དྲི་མ་དག་ནས་མི་གནས་པའི་མྱ་ངན་ལས་
འདས་པ་ཐོབ་པར་འགྱུར་རོ། །ཞེས་བསླབ་བཏུས་སུ་རྒྱལ་སྲས་ཀྱི་བསླབ་བྱ་དོན་བཞིས་བསྡུས་ཏེ་བསྟན་པའི་
སེམས་བསྐྱེད་དག་པར་བྱེད་པའི་དོན་དུ་གསུངས་སོ། །རྒྱུད་སོགས་འོག་ཏུ་རྒྱས་པར་འཆད་དོ། །
མདོར་ན་བདེ་གཤེགས་སྙིང་པོ་གློ་བུར་གྱི་དྲི་མ་དང་བཅས་པ་དེ་སྦྱང་གཞི་ཡིན་ཞིང་། སྟོང་ཉིད་སྙིང་
རྗེའི་སྙིང་པོ་ཅན་གྱི་ལམ་ནི་སྦྱོང་བྱེད་ཡིན་ལ། དག་པ་གཉིས་ལྡན་གྱི་སངས་རྒྱས་ནི་སྦྱང་འབྲས་ཡིན་ནོ། །གཉིས་
པ་འདུས་མ་བྱས་དགེ་བར་གསུངས་པའི་དགོངས་པ་ལ་གསུམ། ཆོས་མངོན་པའི་སྡེ་སྣོད་ལ་བཤད་ཚུལ་དེ་
བཞིན་ཉིད་དགེ་བར་གསུངས་པའི་དགོངས་པ་དེ་ལ་མཚུངས་པའི་དཔེ་དང་སྦྱར་བའོ། །~45~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དང་པོ་ནི། མངོན་པའི་གཞུང་ལས་ཉན་ཐོས་རྣམས། །ངོ་བོ་ཉིད་ཀྱིས་དག་པ་ཞེས། །བཤད་པ་དད་པ་
ལ་སོགས་པ། །བཅུ་གཅིག་ཁོ་ན་ཡིན་ཞེས་གསུངས། །ཞེས་པ་ཀུན་ལས་བཏུས་སུ། དད་པ་དང་ངོ་ཚ་ཤེས་པ་
དང་ཁྲེལ་ཡོད་པ་དང་། མ་ཆགས་པ་དང་ཞེ་སྡང་མེད་པ་དང་གཏི་མུག་མེད་པ་དང་བརྩོན་འགྲུས་དང་ཤིན་ཏུ་
སྦྱངས་པ་དང་བག་ཡོད་པ་དང་བཏང་སྙོམས་དང་རྣམ་པར་མི་འཚེ་བ་དང་བཅུ་གཅིག་པོ་དེ་མཚུངས་ལྡན་དང་
གྲོགས་ལ་སོགས་པ་ལ་ལྟོས་མི་དགོས་པར་སྐྱེས་ཙམ་ཉིད་ནས་དགེ་བར་སྐྱེས་པས་མཚུངས་ལྡན་གྱི་སེམས་
ཀྱང་དགེ་བར་གྱུར་ཅིང་། དེས་ཀུན་ནས་བསླངས་པའི་བྱ་བ་ཡང་དགེ་བར་འགྱུར་ལ། འབྲས་བུ་ཡང་བདེ་སྐྱིད་
སྟེར་བར་བྱེད་པ་ངོ་བོ་ཉིད་ཀྱི་དགེ་བར་གསུངས་སོ། །གཏན་ལ་དབབ་པ་བསྡུ་བར། དད་པ་ནས་རྣམ་པར་མི་
འཚེ་བའི་བར་དེ་དག་ནི་དགེ་བའི་ཆོས་རྣམས་ཀྱི་ངོ་བོ་ཉིད་དོ། །ཞེས་སོ། །
དེ་ཡང་ལས་རྒྱུ་འབྲས་ལ་ངེས་ཤེས་སྐྱེས་པའི་དུས་སུ་དད་པ་གཙོ་བོར་གྱུར་པ་ཡིན་ལ། དེ་བཞིན་དུ་
སྡིག་པ་ལས་ལྡོག་པའི་ཚེ་ངོ་ཚ་ཤེས་པ་དང་ཁྲེལ་ཡོད་པ། དགེ་བའི་ལས་ལ་འཇུག་པའི་དུས་སུ་དུག་གསུམ་
མེད་པ་དང་བརྩོན་འགྲུས། འཇིག་རྟེན་པའི་ཆགས་བྲལ་གྱི་ཚེ་ཤིན་ཏུ་སྦྱངས་པ། འཇིག་རྟེན་ལས་འདས་པའི་
ཆགས་བྲལ་གྱི་ཚེ་བག་ཡོད་པ་དང་བཏང་སྙོམས། སེམས་ཅན་ལ་ཕན་འདོགས་པའི་དུས་སུ་རྣམ་པར་མི་འཚེ་
བ་གཙོ་བོར་གྱུར་པ་ཡིན་ནོ། །མཛོད་དུའང་དགེ་སེམས་ཐམས་ཅད་ལ་དེ་རྣམས་ཚང་བར་བཤད་དེ་གཏི་མུག་
མེད་པ་ཤེས་རབ་ཀྱི་ཆར་གཏོགས་པ་ཡིན་ནོ། །
དོན་དམ་དགེ་བ་ཞེས་བཤད་པ། །དེ་བཞིན་ཉིད་ལས་གསུངས་པ་ཡིན། །དོན་དམ་སྡིག་པ་འཁོར་བ་
ཀུན། །ནམ་མཁའ་སོ་སོར་བརྟགས་མིན་གཉིས། །དོན་དམ་ལུང་མ་བསྟན་ཞེས་བཤད། །ཅེས་པ་ཀུན་ལས་
བཏུས་སུ། དོན་དམ་པའི་དགེ་བ་གང་ཞེ་ན་དེ་བཞིན་ཉིད་དོ། །ཞེས་གསུངས་པའི་དོན་ནི་རྣམ་པར་དག་པའི་
དགེ་བ་ཟག་མེད་ཡེ་ཤེས་ཀྱི་ཡུལ་ཡིན་པས་དགེ་བར་བཞག་པ་ཡིན་ལ། དོན་དམ་པར་མི་དགེ་བ་གང་ཞེ་ན་
འཁོར་བ་ཐམས་ཅད་དོ། །ཞེས་པའི་དོན་མི་བདེ་བའི་འབྱུང་གནས་ཡིན་པས་མི་དགེ་བར་ཡང་བསྟན་ལ། ཟག་
བཅས་ཀྱི་ལས་ཀྱི་རྣམ་སྨིན་ཡིན་པས་ལུང་མ་བསྟན་དུའང་འཇོག་པར་མཁས་མཆོག་དབྱིག་གཉེན་བཞེད་ཅིང་།
བོད་ཀྱི་མཁས་པ་འགའ་ཞིག་གི་ཟག་པ་དང་བཅས་པའི་དགེ་བ་ལ་སྐྱོ་བར་བྱ་བའི་ཕྱིར་གསུངས་ཞེས་སོ། །དོན་
དམ་པར་ལུང་དུ་མ་བསྟན་པ་གང་ཞེ་ན། ནམ་མཁའ་དང་སོ་སོར་བརྟགས་པ་མ་ཡིན་པས་འགོག་པའོ། །ཞེས་
པ་ནི་རྣམ་གྲངས་གཞན་མེད་པར་རྣམ་པ་ཐམས་ཅད་དུ་ལུང་མ་བསྟན་པར་ངེས་པའོ། །དེས་ན་ལེགས་པར་མ་
བྱེད་པས་དོན་དམ་པ་དང་ལུང་དུ་མ་བསྟན་པ་དང་དགེ་བར་གསུངས་པ་རྣམས་འདྲེས་ཤིང་ཁྱད་མ་ཕྱེ་བའི་སྐྱོན་~46~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཡོད་དོ། །
གཉིས་པ་དེ་བཞིན་ཉིད་ལ་དགེ་བར་གསུངས་པའི་དགོངས་པ་ནི། དེ་བཞིན་ཉིད་ལ་དགེ་བ་ཞེས། །བཤད་
པའི་དགོངས་པ་འདི་ལྟར་ཡིན། །དཔེར་ན་ནད་དང་བྲལ་བ་ནི། །ལུས་བདེ་མྱ་ངན་མེད་པ་ལ། །སེམས་བདེ་
ཞེས་ནི་འཇིག་རྟེན་ཟེར། །འདི་དག་དུཿཁ་མེད་པ་ལས། །གཞན་པའི་བདེ་བ་མེད་མོད་ཀྱི། །འོན་ཀྱང་སྡུག་
བསྔལ་མེད་ཙམ་ལ། །བདེ་བ་ཡིན་ཞེས་ཀུན་ལ་གྲགས། །ཞེས་པ། ཆོས་དབྱིངས་དེ་བཞིན་ཉིད་ལ་དགེ་བར་
གསུངས་པའི་རྒྱུ་མཚན་ཏེ། རང་བཞིན་གྱིས་རྣམ་པར་དག་ཅིང་འོད་གསལ་བ་ཡིན་པས་སྡིག་པ་མི་དགེ་བ་
མེད་པ་ཙམ་ལ་བཏགས་པ་ཡིན་ཏེ། དཔེར་ན་ནད་དྲག་པོས་མནར་བའི་སྡུག་བསྔལ་མངོན་གྱུར་མེད་པའི་ཚོར་
བ་བཏང་སྙོམས་པར་གནས་པ་ལ་བདེ་བར་འདོད་པ་བཞིན་ནོ། །གོང་དུ་སྨོས་པ་བཞིན་ཡུལ་ཅན་ཟག་མེད་ཀྱི་
དགེ་བ་ཡིན་པས་ཡུལ་ལའང་བཏགས་པ་ཡིན་ཏེ། རྣམ་པར་ཐར་པའི་སྒོ་བཞིན་ནོ། །
གསུམ་པ་མཚུངས་པའི་དཔེ་དང་སྦྱར་བ་ནི། དེ་བཞིན་ཆོས་ཀྱི་དབྱིངས་ལ་ཡང་། །སྡིག་པ་མེད་པ་ཙམ་
ཞིག་ལས། །ལྷག་པའི་དགེ་བ་མེད་མོད་ཀྱི། །དགེ་བ་ཡིན་ཞེས་བཏགས་པར་ཟད། །གཞན་ཡང་མངོན་པའི་
གཞུང་རྣམས་ལས། །ཟས་ཀྱིས་འགྲངས་པ་ལ་སོགས་ལ། །འདོད་ཆགས་བྲལ་བར་གསུངས་མོད་ཀྱི། །འོན་
ཀྱང་གཏན་ནས་བྲལ་བ་ཡི། །འདོད་ཆགས་བྲལ་བ་མ་ཡིན་ནོ། །ཞེས་པ་ཀུན་ལས་བཏུས་སུ། གནོད་པས་
འདོད་ཆགས་དང་བྲལ་བ་ནི་འཁྲིག་པ་སྤྱད་ནས་རེ་ཞིག་དེ་ལ་མི་དགའ་ཞིང་མི་འཕྲོད་པའི་འདུ་ཤེས་འབྱུང་བ་
དང་། ཉེ་བར་བརྟན་པས་འདོད་ཆགས་བྲལ་བ། ཟས་ཤིན་ཏུ་འགྲངས་པར་ཟོས་པས་ཚིམ་ནས། རེ་ཤིག་ཟས་
ཞིམ་པའང་མི་འདོད་ཅིང་སྐྱུག་ལོག་ནས། མི་འཕྲོད་པར་འདུ་ཤེས་པ་དང་། རྨོངས་པ་འདོད་ཆགས་དང་བྲལ་
བ༑ བྱིས་པ་སོ་སོ་སྐྱེ་བོས་ཐར་པའི་ཡོན་ཏན་མི་ཤེས་པས་མྱ་ངན་ལས་འདས་པའི་གོ་འཕང་མི་འདོད་ཅིང་། མི་
འཕྲོད་པའི་འདུ་ཤེས་འབྱུང་བ་ལ་སོགས་འདོད་ཆགས་དང་བྲལ་བ་ཆ་མཐུན་ཙམ་ལ། ཆགས་བྲལ་དུ་གསུངས་
པ་རྣམས་གཏན་ནས་ཆགས་བྲལ་མ་ཡིན་ལ། གོང་ན་མེད་པའི་འདོད་ཆགས་དང་བྲལ་བ་ནི་སངས་རྒྱས་དང་
བྱང་ཆུབ་སེམས་དཔའ་འཕགས་པ་རྣམས་ཀྱི་བདག་མེད་མཐའ་དག་རྟོགས་པའི་ཡེ་ཤེས་ཀྱིས་སྒྲིབ་གཉིས་ས་
བོན་བཅོམ་པས་གཏན་ནས་ཆགས་བྲལ་དུ་གསུངས་པ་ལྟར་རོ། །
དེ་བཞིན་ཆོས་ཀྱི་དབྱིངས་ལ་ཡང་། །དགེ་བ་ཡིན་ཞེས་གསུངས་གྱུར་ཀྱང་། །འབྲས་བུ་བདེ་བ་བསྐྱེད་
པ་ཡི། །དགེ་བ་དངོས་ནི་མ་ཡིན་ནོ། །ཞེས་པ། ཆོས་ཀྱི་དབྱིངས་རང་བཞིན་གྱིས་རྣམ་པར་དག་པ་ལ་དགེ་བར་
བཏགས་པའང་ཆ་མཐུན་ཙམ་ཡིན་གྱི། འབྲས་བུ་རྣམ་སྨིན་བདེ་སྐྱིད་འབྱུང་བའི་དགེ་བ་དངོས་དེ་མ་ཡིན་ནོ། །~47~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གསུམ་པ་ཆོས་དབྱིངས་དགེ་བ་དངོས་སུ་ནན་གྱིས་འདོད་པ་དགག་པ་ནི། ཅི་ནས་ཆོས་དབྱིངས་དགེ་བ་
ཉིད། །ཡིན་ན་ཧ་ཅང་ཐལ་འགྱུར་ཏེ། །ཆོས་ཀྱི་དབྱིངས་ལས་མ་གཏོགས་པའི། །ཆོས་གཞན་མེད་ཕྱིར་སྡིག་པ་
དང་། །ལུང་མ་བསྟན་ཡང་དགེ་བར་འགྱུར། །ཞེས་པ། ལུང་དང་རིགས་པས་མདོ་དང་བསྟན་བཅོས་ཀྱི་
དགོངས་པ་བཤད་ཀྱང་བདེན་ཞེན་མི་བཟློགས་པར་ཆོས་ཀྱི་དབྱིངས་དེ་འབྲས་བུ་བདེ་བ་སྦྱིན་བྱེད་ཀྱི་དགེ་བ་
ཡིན་འདོད་ན། མདོ་སྡེ་རྒྱན་དང་དབུས་མཐར། ཆོས་ཀྱི་དབྱིངས་ནི་མ་གཏོགས་པར། །གང་ཕྱིར་ཆོས་མེད་དེ་
ཡི་ཕྱིར། །ཞེས་པ་དང་། འདི་ལྟར་ཆོས་ཡོད་མ་ཡིན་ཏེ། །ཞེས་གསུངས་པས་སྡིག་པ་མི་དགེ་བ་དང་ལུང་མ་
བསྟན་ཐམས་ཅད་ཀྱང་དགེ་བ་ཡིན་པར་འགྱུར་ལ། དེ་ལྟ་ཡིན་ན་སེམས་ཅན་ཀུན། །ངན་འགྲོར་འགྲོ་བ་མི་
སྲིད་དོ། །ཞེས་པ། དེ་ལྟར་ཁས་ལེན་ན་སེམས་ཅན་སུ་ཡང་། ངན་འགྲོར་འགྲོ་བར་མི་འགྱུར་ཏེ། ཐམས་ཅད་
དགེ་བ་འབའ་ཞིག་སྒྲུབ་པའི་ཕྱིར་རོ། །
བཞི་པ་བྱམས་སོགས་གཤིས་ཀྱི་དགེ་བར་འདོད་པ་དགག་པ་ནི། ལ་ལ་བྱམས་དང་སྙིང་རྗེ་སོགས། །གཤིས་
ཀྱི་དགེ་བ་ཡིན་ཞེས་ཟེར། །འདི་ཡང་དེ་ལྟར་ངེས་པ་མེད། །མི་མཁས་པ་ཡི་བྱམས་སྙིང་རྗེ། །ངན་སོང་རྒྱུ་རུ་
ཐུབ་པས་གསུངས། །ཐབས་ལ་མཁས་པའི་སྙིང་རྗེ་ལ། །དགོངས་ནས་དགེ་བ་གསུངས་པ་ཡིན། །ཞེས་པ་ནི།
དམིགས་ཡུལ་སེམས་ཅན་ལ་ཕན་པ་དང་བདེ་བར་འདོད་པ་ནི་བྱམས་པ་ཡིན་ལ། སྡུག་བསྔལ་དང་བྲལ་བར་
འདོད་པ་ནི་སྙིང་རྗེ་ཡིན་པས། དེ་ནི་སུའི་རྒྱུད་ལ་སྐྱེས་ཀྱང་གཤིས་ལ་གནས་པའི་དགེ་བ་ཡིན་པར་སྨྲའོ། །དེ་
ལ་མཐའ་གཅིག་ཏུ་ངེས་པར་གཟུང་དུ་མི་རུང་སྟེ། ཐབས་ལ་མི་མཁས་པའི་བྱམས་སྙིང་རྗེ་འགའ་ཞིག་ངན་
འགྲོའི་རྒྱུར་གསུངས་པ་དུ་མ་ཡོད་པ་འདི་ལྟ་སྟེ། མཛངས་བླུན་ལས། ཞལ་ཏ་བས་དགེ་འདུན་དབྱར་གནས་
པའི་མཐུན་རྐྱེན་གྱི་རིན་པོ་ཆེ་མང་པོ་སྦྱིན་བདག་གིས་ཕུལ་བ་རྣམས་རང་གི་ཉེ་དུ་དང་ཡིད་མཐུན་པ་རྣམས་ལ་
ཕན་འདོགས་པའི་བློས་བྱིན་པས། ཞལ་ཏ་པ་ནི་ལྗོན་ཤིང་ལྟ་བུའི་སེམས་ཅན་དམྱལ་བ་པར་གྱུར་ཏེ། གཞན་
རྣམས་ནི་ཤིང་གི་སྲིན་བུར་གྱུར་ནས་ཟ་ཞིང་། ཐམས་ཅད་དམྱལ་བའི་མེས་བསྲེགས་པར་གྱུར་པ་དང་། དད་
པས་བྱིན་པའི་རྫས་ཁྱིམ་པ་ལ་བྱིན་ན་གཉིས་ཀ་ལ་ཉེས་པར་གསུངས་པ་དང་། ཚེ་ཕྱི་མར་གནོད་པའི་རྒྱུས་ཚེ་
འདིར་ཕན་བཏགས་པ་ནི་བྱང་ཆུབ་སེམས་དཔའ་ལ་ལྟུང་བར་གསུངས་པ་དང་། ཤ་དང་ཆང་བྱིན་པ་མ་དག་
པའི་སྦྱིན་པར་གསུངས་ཤིང་། སྡིག་པའི་རྫས་ཀྱིས་རང་གི་བུ་སྨད་གསོ་བའི་གཅན་གཟན་དང་། བྱེའུ་ལ་
སོགས་པ་དུ་མ་ཞིག་མངོན་དུ་སྣང་བའི་ཕྱིར་རོ། །དེས་ན་བྱམས་སྙིང་རྗེ་དང་ཕན་སེམས་ལ་ཡོན་ཏན་ཆེན་པོ་
ཡོད་པར་བསྔགས་པ་མཛད་པ་ནི། ཡུལ་དང་དུས་དང་འཕྲལ་དང་ཡུལ་གྱི་སྤང་བླང་མ་ནོར་བར་ཁོང་དུ་ཆུད་~48~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པའི་ཐབས་མཁས་པ་དང་ལྡན་པས་བྱེད་པ་ལ་དགོངས་པ་ཡིན་པས་བློ་གྲོས་ཞིབ་མོས་བྱ་དགོས་སོ། །
གཉིས་པ་བསྔོ་བའི་ལུང་དོན་ལོག་པར་འགྲེལ་བ་དགག་པ་ལ་གཉིས། ནོར་བ་སུན་དབྱུང་། དགོངས་
པ་ལེགས་པར་བཤད་པའོ། །དང་པོ་ལ་གསུམ། ཡོད་ཚུལ་ལ་འཁྲུལ་ལུགས། ལུང་དང་འགལ་ཚུལ། རིགས་
པས་གནོད་ཚུལ་ལོ། །
དེས་ན་འགྲོ་བ་ཐམས་ཅད་ཀྱིས། །བྱས་པའི་དགེ་བ་ལ་དགོངས་ནས། །འགྲོ་ཀུན་དགེ་བ་ཇི་སྙེད་
ཡོད། །ཅེས་བྱའི་ཚིག་གི་གསུངས་པ་ཡིན། །ཞེས་པ་འགྲོ་ཀུན་དགེ་བ་ཇི་སྙེད་ཡོད་པ་དང་། ཞེས་པའི་མདོའི་
ཚིག་དེ་སེམས་ཅན་ཐམས་ཅད་ཀྱི་ཚེ་ཐོག་མ་མེད་པ་ནས་ལུས་ངག་ཡིད་གསུམ་གྱིས་བྱས་པའི་དགེ་བ་ལ་
དགོངས་ནས་གསུངས་པ་ཡིན་ནོ། །
གལ་ཏེ་ཆོས་ཀྱི་དབྱིངས་ཡིན་ན། །ཇི་སྙེད་ཅེས་པའི་སྒྲ་མི་འཐད། །ཡོད་ཅེས་བྱ་བའི་སྒྲ་ཡང་འགལ། །དེ་ཡི་
རྒྱུ་མཚན་འདི་ལྟར་ཡིན། །ཇི་སྙེད་ཅེས་བྱ་མང་པོའི་སྒྲ། །ཆོས་ཀྱི་དབྱིངས་ལ་མང་ཉུང་མེད། །དེ་ནི་སྤྲོས་བྲལ་
ཡིན་ཕྱིར་རོ། །ཞེས་པ། ཡོད་ཅེས་པའི་མདོ་ཚིག་དེ་ཆོས་དབྱིངས་ལ་ཟེར་བ་ཡིན་ན། ཐོག་མར་ཇི་སྙེད་ཅེས་
པའི་ཚིག་འབྱུང་བ་མི་འཐད་དེ། ཇི་སྙེད་པ་དེ་སྙེད་ཅེས་པ་མང་པོ་ཕྱོགས་གཅིག་ཏུ་བསྡུས་པས་བརྗོད་པ་ཡིན་
པས། ཆོས་དབྱིངས་འདུས་མ་བྱས་ལ་མང་ཉུང་གི་ཐ་སྙད་མེད་དེ་ནམ་མཁའ་བཞིན་ནོ། །ཡོད་ཅེས་པའི་སྒྲ་མི་
འཐད་དེ། ཆོས་དབྱིངས་ཡོད་མེད་ཀྱི་མཐའ་ལས་འདས་པའི་སྤྲོས་བྲལ་ཡིན་པའི་ཕྱིར་རོ། །
གཉིས་པ་ལུང་དང་འགལ་བ་ནི། །ཆོས་དབྱིངས་ཡོད་པ་མ་ཡིན་ཏེ། །ཡོད་ཙམ་མི་རྟག་གིས་ཁྱབ་
པར། །ཆོས་ཀྱི་གྲགས་པས་ལེགས་པར་གསུངས། །ཞེས་པ། ཆོས་དབྱིངས་ཆོས་ཅན་མི་རྟག་པར་ཐལ། ཡོད་
པའི་ཕྱིར་རྫས་བུམ་བཞིན་ནོ། །དཔལ་ལྡན་ཆོས་ཀྱི་གྲགས་པས། འཇིགས་པ་ཡོད་ཙམ་འབྲེལ་པ་ཅན། །ཉིད་
ཕྱིར་སྒྲ་ནི་མི་རྟག་ཉིད། །ཅེས་པ་དང་། འཇིག་ལ་བྱས་དང་ཡོད་ཉིད་བཞིན། །ཞེས་སོ། །
ཀླུ་སྒྲུབ་ཀྱིས་ཀྱང་དབུ་མ་ལས། གལ་ཏེ་མྱ་ངན་འདས་དངོས་ན། །མྱ་ངན་འདས་པ་འདུས་བྱས་
འགྱུར། །དངོས་པོ་འདུས་བྱས་མ་ཡིན་པ། །འགའ་ཡང་གང་ན་ཡོད་མ་ཡིན། །ཞེས་པ་མྱ་ངན་ལས་འདས་པ་
ཆོས་ཅན། འདུས་བྱས་སུ་ཐལ། དངོས་པོ་ཡིན་པའི་ཕྱིར། ལོ་ཏོག་བཞིན་ནོ། །དངོས་སུ་འདུས་མ་བྱས་ཡིན་པ་
མེད་དོ་ཞེས་ཁྱབ་པ་དེ་སྐད།
ཅེས་གསུངས་གཞན་ཡང་དེ་ཉིད་ལས། །གང་དག་རང་བཞིན་གཞན་དངོས་དང་། །དངོས་དང་དངོས་
མེད་ཉིད་ལྟ་བ། །དེ་དག་སངས་རྒྱས་བསྟན་པ་ལ། །དེ་ཉིད་མཐོང་བ་མ་ཡིན་ནོ། །ཞེས་པ་གསུང་རབ་ཀྱི་~49~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དགོངས་པ་འཆད་པར་འདོད་པ་གང་ཟག་གཟུགས་ལ་སོགས་པའི་ཀུན་རྫོབ་ཀྱི་དངོས་དང་། དེའི་རང་བཞིན་
སྟོང་པ་ཉིད་དེ་གཞན་དང་གཞན་མ་ཡིན་པ་དང་། དུས་གསུམ་གྱི་ཆོས་རྣམས་དངོས་པོ་དང་དངོས་པོ་མེད་པར་
འཛིན་པའི་ལྟ་བ་ཅན་དེ་དག་གིས་སངས་རྒྱས་ཀྱི་བསྟན་པ་དམ་པའི་ཆོས་ལ་སྤྲོས་པ་དང་བྲལ་བའི་དེ་ཁོ་ན་
ཉིད་ལེགས་པར་མཐོང་བ་མ་ཡིན་ནོ། །
ཞེས་གསུངས་གཞན་ཡང་དེ་ཉིད་ལས། །བཅོམ་ལྡན་དངོས་དང་དངོས་མེད་པ། །མཁྱེན་པས་ཀ་ཏ་ཡ་
ན་ཡི། །གདམས་ངག་ལས་ནི་ཡོད་པ་དང་། །མེད་པ་གཉིས་ཀ་བཀག་པ་མཛད། །ཅེས་པ་ཐེག་ཆེན་གྱི་གསུང་
རབ་སངས་རྒྱས་ཀྱི་བཀའ་མ་ཡིན་པར་འདོད་པའི་ཉན་ཐོས་སྡེ་པ་ཁ་ཅིག་ལ་ཁོ་རང་གིས་ཁས་ལེན་པའི་ལུང་
འདྲེན་པ་ཡིན་ཞིང་། བཅོམ་ལྡན་འདས་ཐམས་ཅད་མཁྱེན་པར་ཡིད་ཆེས་བྱེད་པས། འཕགས་པ་ཀ་ཏ་ཡ་ན་ནི།
གངས་ཀྱི་རི་ལ་དགེ་སློང་རྒྱལ་བུ་དོན་གྲུབ་ཀྱི་མཚན་ལུང་སྟོན་པ་དེའི་ཚ་བོ་ཡིན་ལ། དེ་སྔར་གྱི་དྲང་སྲོང་གི་ལྟ་
བ་ངན་པ་ལ་ཞེན་པ་དེ་སྤང་བའི་ཕྱིར་ཡོད་མེད་གཉིས་ཀའི་མཐའ་དང་བྲལ་བར་གདམས་པ་མཛད་ཅེས་པ་ནི་
འདི་ལྟར། ཀ་ཏ་ཡ་ན་གང་གི་ཕྱིར་འཇིག་རྟེན་འདི་ན་ཕལ་ཆེར་ཡོད་པ་ཉིད་དང་མེད་པ་ཉིད་ལ་མངོན་པར་ཞེན་
ཏེ༑ དེས་ན་སྐྱེ་བ་དང་རྒ་བ་དང་འཆི་བ་དང་མྱ་ངན་དང་སྨྲེ་སྔགས་འདོན་པ་དང་སྡུག་བསྔལ་བ་དང་ཡིད་མི་བདེ་
བ་དང་འཁྲུག་པ་དག་ལས་ཡོངས་སུ་གྲོལ་བར་མི་འགྱུར། འགྲོ་བ་ལྔའི་འཁོར་བ་ལས་ཡོངས་སུ་གྲོལ་བར་མི་
འགྱུར། མཐར་འཆི་བའི་གདུང་བའི་སྡུག་བསྔལ་ལས་གྲོལ་བར་མི་འགྱུར་རོ། །ཞེས་གསུངས།
 གཞན་ཡང་དེ་ཉིད་ལས། །ཡོད་ཅེས་བྱ་བ་རྟག་པར་འཛིན། །མེད་ཅེས་བྱ་བ་མཚན་མར་ལྟ། །དེ་ཕྱིར་
ཡོད་དང་མེད་པ་ལ། །མཁས་པས་གནས་པར་མི་བྱའོ། །ཞེས་པ། ཆོས་ཐམས་ཅད་གདོད་མ་ནས་རང་བཞིན་
གྱིས་ཡོད་ཅེས་བྱ་བ་ནི་རྟག་པར་ལྟ་བར་འགྱུར་ལ། མེད་ཅེས་བྱ་བ་ནི་ཆད་པར་ལྟ་བར་འགྱུར་བས་ཆོས་ཉིད་
སྤྲོས་པ་དང་བྲལ་བའི་དོན་ལ་མཁས་པ་རྣམས་ཀྱིས་གང་དུའང་ཞེན་ཞིང་གནས་པར་མི་བྱའོ། །
ཞེས་གསུངས་པ་ཡང་ཆོས་ཀྱི་དབྱིངས། །ཡོད་མེད་གཉིས་ཀ་མིན་པའི་ལུང་། །དེས་ན་སངས་རྒྱས་
བསྟན་པ་ལ། །གུས་པ་བྱེད་ན་ཆོས་ཀྱི་དབྱིངས། །ཡོད་མེད་གཉིས་ཀར་མ་བཟུངས་ཤིག །ཞེས་པ། ལུང་དེ་
དག་ནི་ཆོས་དབྱིངས་ཡོད་མེད་གཉིས་ཀའི་མཐའ་དང་བྲལ་བར་གཏན་ལ་འབེབས་པའི་ཚད་མར་གྱུར་པ་ཡིན་
པས། སངས་རྒྱས་ཀྱི་བསྟན་པ་ལུང་དང་རྟོགས་པའི་ཆོས་ལ་གུས་པས་ཉམས་ལེན་བྱེད་ན་ཆོས་དབྱིངས་སྤྲོས་
པ་དང་བྲལ་བའི་དོན་ལ་ཡོད་མེད་ཀྱི་མཐར་མ་འཛིན་པར་དོན་དམ་སྤྲོས་པ་ལས་གྲོལ་བའི་དོན་ལ་འདྲིས་པར་
གྱིས་ཤིག །~50~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གསུམ་པ་རིགས་པས་གནོད་ཚུལ་ནི། རིགས་པས་ཀྱང་ནི་འདི་གྲུབ་སྟེ། །ཡོད་ཙམ་དོན་བྱེད་ནུས་ཡིན་
ཕྱིར། །ཆོས་ཀྱི་དབྱིངས་ལ་མང་ཉུང་མེད། །དེ་ནི་སྤྲོས་བྲལ་ཡིན་ཕྱིར་རོ། །ཞེས་པ་ཆོས་དབྱིངས་ཡོད་པ་མ་ཡིན་
ཏེ༑ དོན་བྱེད་མི་ནུས་པའི་ཕྱིར། ཁྱབ་པ་ཡོད་དེ་ཡོད་ན་དོན་བྱེད་ནུས་དགོས་པའི་ཕྱིར། ནུས་པ་གང་ཡང་དངོས་
སུ་དང་རྗེས་སུ་དཔག་པས་མ་དམིགས་པའི་ཡོད་པ་དེ་ཇི་ལྟ་བུ་ཞིག་ཡིན། གསལ་བར་བསྟན་དགོས་སོ། །འདིར་
ཚིག་རྐང་པ་གཉིས་སྔར་གཞུང་ཇི་ལྟར་ལྟ་བར་འབྱུང་བ་ལ་ཟློས་པའི་སྐྱོན་མེད་དེ། སྔར་ལུང་གི་ཚིག་འགྲེལ་བ་
ཡིན་ལ། འདིར་རིགས་པས་ཆོས་དབྱིངས་དོན་བྱེད་ནུས་མ་ཡིན་པར་སྒྲུབ་པ་ཡིན་ཏེ། དོན་ནི་འབྲས་བུ་ལ་ཟེར་
ཞིང་བྱེད་པ་ནི་བསྐྱེད་པའི་དོན་ཡིན་པའི་འབྲས་བུ་བསྐྱེད་ན་རྒྱུ་རྐྱེན་དུ་མ་འདུས་ནས་བསྐྱེད་དགོས་ཏེ། ས་བོན་
ལས་མྱུ་གུ་འབྱུང་བ་བཞིན་ནོ། །དེས་ན་ཆོས་དབྱིངས་འབྲས་བུ་སྐྱེད་བྱེད་མ་ཡིན་ཏེ། མང་ཉུང་མེད་པའི་ཕྱིར་
ཞེས་སྟོན་པ་ཡིན་ནོ། །
གཞན་ཡང་ཡོད་པའི་དགེ་བ་ནི། །ཆོས་ཉིད་ཡིན་ན་འགྲོ་ཀུན་གྱི། །དགེ་བ་ཞེས་བྱ་སྨོས་ཅི་དགོས། །བེམ་པོ་
དང་ནི་དངོས་མེད་དང་། །འཕགས་པའི་ཆོས་ཉིད་ཅིས་མི་བསྔོ། །ཐམས་ཅད་བསྔོ་རྒྱུ་ཡིན་ཕྱིར་རོ། །ཞེས་པ་
ཡོད་ཅེས་པའི་མདོ་ཚིག་ཆོས་ཉིད་ལ་ཟེར་ན། འགྲོ་ཀུན་ཞེས་སེམས་ཅན་བྱེ་བྲག་ཏུ་སྨོས་ཅི་དགོས། དེ་བས་རྒྱ་
ཆེ་བ་ཆོས་ཀུན་དགེ་བ་ཞེས་ཅིའི་ཕྱིར་མི་བསྔོ། བེམ་པོ་དང་དངོས་མེད་འཕགས་པ་ཐམས་ཅད་དབྱེར་མེད་དུ་
གནས་པའི་ཕྱིར་རོ། །
གཉིས་པ་རང་ལུགས་ཀྱི་དོན་ལེགས་པར་བཤད་པ་ལ་གཉིས། བཀའི་གཞུང་ཚིག་འབྲུ་བསྣན་པ་དང་།
ཡོད་དགེའི་དགག་སྒྲུབ་ལས་འཕྲོས་པའི་ཚུལ་ལོ། །དང་པོ་ལ་གཉིས། དོན་བཤད་པ་དང་། དཔེ་དགོད་པའོ།
དང་པོ་ནི། དེས་ན་གཞུང་དེའི་དགོངས་པ་ནི། །ལེགས་པར་བཤད་ཀྱིས་འདི་ལྟར་ཟུང་། །འགྲོ་བ་ཀུན་གྱིས་
བྱས་པ་ཡི། དགེ་བ་ཇི་སྙེད་ཡོད་པ་ཞེས། །བྱ་བའི་སྒྲ་ནི་སྤྱིར་བསྟན་ཡིན། །བྱས་དང་བྱེད་འགྱུར་བྱེད་པ་
ཞེས། །དུས་གསུམ་དབྱེ་བ་དམིགས་བསལ་ཡིན། །ཞེས་པ། སེམས་ཅན་ཐམས་ཅད་ཀྱིས་བྱས་པའི་དགེ་བ་
ཕྱོགས་བཅུ་ནམ་མཁའི་མཐས་ཀླས་པ་རྣམས་ན་ཡོད་པ་ཇི་སྙེད་པ་ཞེས་སྤྱིར་བཏང་དང་། འདས་པའི་དུས་སུ་
བྱས་པ་དང་། མ་འོངས་པ་ན་བྱེད་པར་འགྱུར་བ་དང་། ད་ལྟར་བྱེད་བཞིན་པ་དག་ཅེས་དམིགས་ཀྱིས་བསལ་
བ་ཡིན་ལ། ཡང་ན་སེམས་ཅན་གཞན་གྱི་རྒྱུད་ཀྱིས་བསྡུས་པའི་དུས་གསུམ་གྱི་དགེ་བ་དང་། བསྔོ་བ་པོ་བདག་
ཉིད་ཀྱི་དུས་གསུམ་གྱི་དགེ་བ་རྣམས་བསྔོ་རྒྱུར་སྟོན་པའམ། ཡང་ན་ཇི་སྙེད་ཡོད་པ་དང་ཞེས་བྱ་བས་དབྱེ་བཞི་
སྤྱིར་བསྟན་ནས། བྱས་དང་བྱེད་འགྱུར་དེ་བཞིན་བྱེད་པ་ཞེས་དུས་གསུམ་དང་སྦྱར་ནས་བྱེ་བྲག་ཏུ་བཤད་པ་~51~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཡིན་ནོ། །
བཤད་ཚུལ་གསུམ་པོ་འདི་གང་བྱས་ཀྱང་མདོའི་དོན་དང་མི་འགལ་ལོ། །ཞེས་འཆད་ཚུལ་གྱི་རྣམ་
གྲངས་སྟོན་པ་ནི། ཡང་ན་གཞན་གྱིས་བྱས་པ་ཡིས། །དགེ་བ་ཇི་སྙེད་ཡོད་པ་དང་། །རྡོ་རྗེ་རྒྱལ་མཚན་རང་ཉིད་
ཀྱིས། །བྱས་དང་བྱེད་འགྱུར་བྱེད་པ་ཞེས། །བཤད་ཀྱང་མདོ་དང་འགལ་བ་མེད། །ཡང་ན་མདོར་བསྟན་རྒྱས་
བཤད་དོ། །ཞེས་སྨོས་པ་འདིས་ནི་ཤུགས་ལ་ཀླན་ཀ་སྤངས་པ་བསྟན་ཏེ། ཁྱེད་རང་གི་ལུགས་ལའང་མདོ་ཚིག་
དེས་འདུས་བྱས་ཀྱི་དགེ་བ་བསྔོ་རྒྱུར་སྟོན་པ་ཡིན་ན། བཟླས་པའི་སྐྱོན་སྤྱོད་དེ་ཞེས་རྒོལ་ན་ཉེས་པ་མེད་པར་
བཤད་དོ། །
གཉིས་པ་དཔེ་དགོད་པ་ནི། དཔེར་ན་འགྲོ་བ་ཀུན་གྱི་སྡིག །ཇི་སྙེད་ཡོད་པ་བྱས་པ་དང་། །བྱེད་འགྱུར་
དེ་བཞིན་བྱེད་པ་རྣམས། །རྒྱལ་བའི་མདུན་དུ་བཤགས་པར་ཤོག །ཅེས་པའི་ཚིག་དང་མཚུངས་པ་ཡིན། །ཞེས་
པ་སྡིག་པ་བཤགས་པའི་ཚེ་རང་གཞན་ཐམས་ཅད་ཀྱི་སྡིག་པ་རང་ཉིད་ཀྱི་རྒྱུད་ལ་བླངས་ནས་བྱས་དང་བྱེད་
འགྱུར་བྱེད་བཞིན་པ་ཇི་སྙེད་ཡོད་པ་བཤགས་པའམ། སེམས་ཅན་ཐམས་ཅད་སྡིག་པ་སྔར་བྱས་པ་ལ་འགྱོད་
ཅིང་ཕྱིས་མི་བྱེད་པའི་སྤོང་སེམས་བརྟན་པས་བདག་ཉིད་ཀྱིས་བྱང་འདྲེན་པའི་ཚུལ་དུ་བཤགས་པ་བྱེད་པ་རྒྱལ་
སྲས་ཀྱི་སྤྱོད་པ་དང་མཚུངས་པ་བཞིན་ནོ། །
འདི་ལའང་དུས་གསུམ་ལས་གཞན་པའི། །ཡོད་པའི་སྡིག་པ་གང་ཡང་མེད། །དེ་བཞིན་དུས་གསུམ་
ལས་གཞན་པའི། །ཡོད་པའི་དགེ་བ་སྲིད་མ་ཡིན། །རྡོ་རྗེ་རྒྱལ་མཚན་ཉིད་ལས་ཀྱང་། །ཡོད་པ་ཞེས་བྱ་སྒྲུབ་
པར་གསུངས། །ཞེས་པ། མ་བྱས་པའི་སྡིག་པ་གདོད་མ་ནས་ཡོད་པའི་བཤགས་བྱ་ཅི་ཡང་མེད་དེ། མི་དགེ་བ་
ནི་གློ་བུར་གྱི་སྒྲིབ་པ་ནམ་མཁའ་ལ་སྤྲིན་བྱུང་བ་ལྟ་བུ་ཡིན་པས་གཉེན་པོས་གཞོམ་པར་ནུས་པ་ཡིན་ནོ། །འོ་ན་
མ་འོངས་པའི་དགེ་སྡིག་བྱས་པ་མེད་པའི་ཕྱིར། བསྔོ་བྱ་དང་བཤགས་བྱར་མི་རིགས་སོ་སྙམ་ན་འདུན་པའི་
བློས་བླངས་ནས་བྱེད་པ་ཤིན་ཏུའང་རིགས་པ་ཡིན་ཏེ། སངས་རྒྱས་ལ་ཐོབ་པར་འདོད་པའི་དད་པ་དང་སེམས་
བསྐྱེད་བཞིན་ནོ། །རྒྱལ་སྲས་རྡོ་རྗེ་རྒྱལ་མཚན་གྱི་བསྔོ་བའི་མདོ་ཉིད་ལས་ཀྱང་བསྒྲུབས་པའི་དགེ་བ་ཡིན་པར་
གསུངས་ཏེ། འདི་སྐད་དུ། ཕྱོགས་བཅུའི་འཇིག་རྟེན་ཁམས་ན་གང་ཡོད་པའི། །དགེ་བ་དེ་དག་ཡང་དག་
བསྒྲུབས་པས་ན། །འགྲོ་བ་ཀུན་ལ་ཕན་དང་བདེ་སེམས་ཀྱིས། །ཡེ་ཤེས་མཁས་པས་དེ་དག་ཡོངས་སུ་བསྔོ། །ཞེས་
སོ༑ ༑
གཉིས་པ་ཡོད་དགེ་ལས་འཕྲོས་པའི་ཚུལ་ལ་བདུན། ཆོས་དབྱིངས་བསྔོ་རྒྱུའི་དགེ་བར་འདོད་པ་སུན་~52~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དབྱུང་བ། བསྔོ་བའི་རྣམ་པར་གཞག་པ་འཕྲོས་དང་བཅས་པ། ཡོད་དགེ་བསྔོ་རྒྱུ་མ་ཡིན་པ་ལ་འཕྲོས་པའི་དོན་
གཞན། ཟང་ཐལ་གྱི་ཆོས་སྐད་ལ་ཁྲེལ་བའི་ཚུལ། ཡེ་བཀག་ཡེ་གནང་གི་མུན་སྤྲུལ་དགག་པ། རབ་བྱུང་དང་
ཁྱིམ་པ་ལྟུང་བ་བྱུང་བ་ཁྱད་མེད་དུ་འདོད་པ་དགག །རབ་བྱུང་ལ་བཅས་པའི་ལྟུང་བ་ཁྱིམ་པ་ལ་འབྱུང་བ་
དགག་པའོ། །དང་པོ་ལ་དྲུག  །འགྱུར་མེད་ཡིན་པས་བསྔོ་རྒྱུ་མ་ཡིན་པ། བསྔོ་རྒྱུ་མ་ཡིན་ཡང་བསྔོས་པ་དོན་
ཡོད་པར་འདོད་པ་དགག །བསྔོས་པ་ཉེས་མེད་ཀྱི་རྣམ་གཞག་འཐད་ཕྱོགས་བསྟན། དེ་དང་མི་མཐུན་པའི་
བསྔོ་བ་དུག་ཅན་དུ་བསྟན། ཆོས་དབྱིངས་ཡོད་དགེ་བར་འདོད་པ་ཧ་ཅང་ཐལ་བར་བཤད། སེམས་ཅན་གྱི་
ཁམས་ཁོ་ན་བདེ་གཤེགས་སྙིང་པོར་འདོད་པ་དགག་པའོ། །
དང་པོ་ནི། ཆོས་དབྱིངས་དགེ་བར་བྱས་ནས་ནི། །དེ་ལ་བསྔོ་བའི་རྒྱུར་བྱེད་ན། །བསྔོ་བས་འགྱུར་ན་
འདུས་བྱས་འགྱུར། །མི་འགྱུར་བསྔོ་བ་དོན་མེད་ཡིན། །ཞེས་པ། ཆོས་དབྱིངས་བསྔོ་བའི་ཆོ་ག་བྱས་པས་
འགྱུར་ན། འདུས་བྱས་ཡིན་པར་འགྱུར་ཏེ་རྐྱེན་གྱི་འགྱུར་བ་ཡིན་པའི་ཕྱིར། མི་འགྱུར་ན་བསྔོས་པ་དོན་མེད་
པར་འགྱུར་ཏེ། ངན་པ་བཟང་པོའམ། ཆུང་ངུ་ཆེན་པོའམ་ཉུང་ངུ་མང་པོ་ལྟ་བུར་འགྱུར་ན་བསྔོས་པ་དོན་ཅན་
ཡིན་མོད་ཀྱི། ཆོས་དབྱིངས་དེ་ལྟར་འཕེལ་འགྲིབ་མི་བྱེད་པའི་ཕྱིར་རོ། །བོད་ཀྱི་བླ་མ་ཁ་ཅིག་དྲི་བཅས་དྲི་མེད་
དུ་འགྱུར་བས་ན་དོན་ཡོད་དོ་ཞེས་ཟེར་བ་ནི། ཆོས་དབྱིངས་བསྔོས་པས་དྲི་བཅས་དྲི་མེད་དུ་འགྱུར་བ་ནི་མ་
ཡིན་ཏེ། ཚོགས་གཉིས་བསྒྲུབ་པས་དྲི་མ་དག་པར་མི་འདོད་དམ། གཞན་ཡང་དེ་ཙམ་གྱིས་འགྱུར་བར་འདོད་
ན༑ ནམ་མཁའ་ཡང་སྤྲིན་ཡོད་པ་དེ་མེད་པར་འགྲོ་བས་འགྱུར་བར་ཐལ་ལོ། །
མདོ་སྡེ་རྣམས་ལས་ཆོས་ཀྱི་དབྱིངས། །འགྱུར་བ་མེད་ཅེས་རྒྱལ་བས་གསུངས། །རྩ་བའི་ཤེས་རབ་ཉིད་
ལས་ཀྱང་། །རང་བཞིན་རྒྱུ་དང་རྐྱེན་ལས་ནི། །འབྱུང་བར་རིགས་པ་མ་ཡིན་ནོ། །ཞེས་པ་དེ་ནི་མདོ་ལས། དེ་
བཞིན་གཤེགས་པ་རྣམས་འཇིག་རྟེན་དུ་བྱོན་ཡང་རུང་། མ་བྱོན་ཡང་རུང་ཆོས་རྣམས་ཀྱི་ཆོས་ཉིད་འདི་ནི་
གནས་པ་ཡིན་ནོ། །ཞེས་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་བསྟན་ཀྱང་མི་འཕེལ་མི་འགྲིབ་མ་བསྟན་
ཀྱང་མི་འཕེལ་མི་འགྲིབ་བོ། །ཞེས་པ་དང་། ཆོས་ཉིད་དེ་བཞིན་ཉིད་ནི་མི་རྟོག་རྟག་ཏུ་འདུག །ཅེས་གསུངས་
ཤིང་། བུ་རམ་གྱི་མངར་བ་དང་མེའི་ཚ་བ་ལྟ་བུའང་དབང་ཕྱུག་ལ་སོགས་པའི་རྐྱེན་གྱིས་གློ་བུར་དུ་བྱས་པ་མ་
ཡིན་ཏེ། རྟེན་འབྲེལ་གྱི་ཆོས་ཉིད་ཡིན་པའི་ཕྱིར། དེ་བཞིན་དུ་རྟེན་འབྲེལ་གྱི་ཆོས་ཐམས་ཅད་ཀྱང་རང་བཞིན་
གྱི་སྐྱེ་འགག་དང་རྟག་ཆད་ལ་སོགས་པའི་སྤྲོས་པ་དང་བྲལ་བའི་རང་བཞིན་ཡིན་གྱིས། སྐྱེ་བོ་བླུན་པོའི་ངོར་སྐྱེ་
འགག་དང་ཡོད་མེད་ལ་སོགས་སུ་གྲུབ་པ་དེ་སྐྱེ་བོ་བདག་མེད་རྟོགས་པའི་ཤེས་རབ་ཅན་གྱི་ངོར་སྤྲོས་བྲལ་དུ་~53~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གྱུར་པ་ནི་མ་ཡིན་ཏེ། དེ་ལྟར་ཡིན་ན་བློས་བཅོས་པ་ཡིན་པས། རྟེན་འབྲེལ་ཆོས་ཉིད་མ་བཅོས་པའི་རང་
བཞིན་མ་ཡིན་པར་འགྱུར་རོ། །ཞེས་བྱ་བ་འདི་འཕགས་པའི་དགོངས་པ་མ་ནོར་བའོ། །འཕགས་པ་རྣམས་
ཀྱིས་ཤེས་མཐོང་གིས་མ་བྱས་པས་འདུས་མ་བྱས་ཡིན་ཞེས་བསྟན་ནས་རྣམ་དག་ལས་འབྱུང་ངོ་། །
དོན་འདི་ཞིབ་པར་གཏན་ལ་འབེབས་པའི་གཞུང་། རྒྱུ་དང་རྐྱེན་ལས་བྱུང་བ་ཡི། །རང་བཞིན་བྱས་པ་
ཅན་དུ་འགྱུར། །རང་བཞིན་བྱས་པ་ཅན་ཞེས་བྱར། །ཇི་ལྟར་དུ་ན་རུང་བར་འགྱུར། །ཞེས་པ། རང་བཞིན་ནི་གློ་
བུར་དུ་བྱས་པར་འགྱུར་ཏེ། རྒྱུ་རྐྱེན་ལས་བྱུང་བའི་ཕྱིར། འདོད་ན་རང་བཞིན་དུ་མི་རུང་བར་འགྱུར་ཏེ། བྱས་པ་
ཡིན་པའི་ཕྱིར། དེ་བས་ན་ཀུན་རྫོབ་ཏུ་རྟེན་འབྲེལ་མི་བསླུ་བར་རྒྱུ་སྡིག་པ་ལས་འབྲས་བུ་སྡུག་བསྔལ་འབྱུང་བ་
དེ་གཙོ་བོ་དང་བདག་དང་དབང་ཕྱུག་ལ་སོགས་སུས་ཀྱང་བྱས་པ་མ་ཡིན་ཏེ། རྒྱུ་འབྲས་ཀྱི་རང་བཞིན་མ་
བཅོས་པ་ཡིན་པའི་ཕྱིར། དོན་དམ་པར་རྒྱུ་ལས་འབྲས་བུ་སྐྱེ་བ་མི་བདེན་ཏེ། རྒྱུ་ཞིག་མ་ཞིག་དང་འབྲས་བུ་
ཡོད་མེད་སྐྱེ་བས་སྟོང་པའི་ཕྱིར། དེས་ན་ཆོས་དབྱིངས་སྤྲོས་བྲལ་དུ་གཤིས་ལ་གནས་པར་གསལ་ལོ། །
རང་བཞིན་དག་ནི་བཅོས་མིན་དང་། །གཞན་ལ་ལྟོས་པ་མེད་པ་ཡིན། །ཞེས་པ་དོན་བསྡུས་ཏེ་བདེན་པ་
གཉིས་ཀའི་རང་བཞིན་མ་བཅོས་པར་ཁོང་དུ་ཆུད་པར་བྱའོ། །ཞེས་གསུངས་གཞན་ཡང་དེ་ཉིད་ལས། །གལ་
ཏེ་རང་བཞིན་གྱིས་ཡོད་ན། །དེ་ནི་མེད་ཉིད་མི་འགྱུར་རོ། །རང་བཞིན་གཞན་དུ་འགྱུར་བ་ནི། །ནམ་ཡང་
འཐད་པར་མི་འགྱུར་རོ། །དེ་ལ་སོགས་པའི་ལུང་རིགས་རྣམས། །ཆོས་དབྱིངས་དགེ་བ་མིན་པར་གསུངས། །ཞེས་
པ༑ རང་བཞིན་གྱིས་ཡོད་པ་དེ་ནམ་ཡང་མེད་པར་མི་འགྱུར་ཏེ། མེའི་ཚ་བ་དང་དགེ་སྡིག་གི་འབྲས་བུ་བདེ་
སྡུག་མྱོང་བ་ལྟ་བུ་ཀུན་རྫོབ་བདེན་པའི་རང་བཞིན་དང་། རྟེན་འབྲེལ་གྱི་གནས་ལུགས་སྤྲོས་པའི་མཐའ་བརྒྱད་
རང་བཞིན་གྱིས་ཞི་བ་དོན་དམ་པའི་བདེན་པ་ཡིན་པས། ཆོས་དབྱིངས་ཡོད་མེད་ཀྱི་སྤྲོས་པ་དང་བསྔོས་པས་
འབྲས་བུ་སྐྱེས་པའི་ནུས་པ་ཅན་དུ་འཆོས་པར་མི་ནུས་ཞེས་དགོངས་པའོ། །
གཉིས་པ་བསྔོ་རྒྱུ་མ་ཡིན་པ་ཡང་བསྔོ་བར་འདོད་པ་ལ་གཉིས། འདོད་ཚུལ་འགོད་པ་ནི། གལ་ཏེ་ཆོས་
དབྱིངས་དེ་བཞིན་ཉིད། །བསྔོས་པའི་དགེ་བ་མ་ཡིན་མོད། །བྱང་ཆུབ་སེམས་དཔའི་བློ་སྦྱོང་ལས། །བསྔོས་
ཀྱང་ཉེས་པ་མེད་སྙམ་ན། །ཞེས་པ། ཆོས་དབྱིངས་བསྔོ་རྒྱུ་མ་ཡིན་ཀྱང་། སེམས་ཅན་གྱི་ཆོས་ཉིད་ཐམས་ཅད་
ཀྱང་སངས་རྒྱས་ཐོབ་པའི་རྒྱུར་གྱུར་ཅིག་སྙམ་པའི་སེམས་བསྐྱེད་བཟང་པོས་བསྔོས་པས་ཐེག་པ་ཆེན་པོའི་བློ་
སྦྱོང་དུ་འགྱུར་བས་ལེགས་སོ་སྙམ་ན།
གཉིས་པ་དེ་དགག་པ་ནི། མ་ཡིན་འདི་ལ་ཉེས་པ་ཡོད། །དམིགས་པའི་འདུ་ཤེས་ཡོད་པའི་ཕྱིར། །བསྔོ་~54~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བ་དུག་དང་བཅས་པར་འགྱུར། །འདི་འདྲའི་བསྔོ་བ་བྱས་གྱུར་ན། །སྦལ་པ་རྨ་ཅན་ཇི་བཞིན་དུ། །བསྔོ་བ་
ཐམས་ཅད་འཇིག་པར་འགྱུར། །ཞེས་པ་དེ་སྐྱོན་མེད་མ་ཡིན་ཏེ། དེ་ལ་ཡོད་པར་ཞེན་པས་དམིགས་པའི་འདུ་
ཤེས་དང་བཅས་པའི་བསྔོ་བ་ཡིན་པའི་ཕྱིར། དུག་དང་བཅས་པའི་བསྔོ་བར་འགྱུར་བས་ན་བསྔོ་རྒྱུའི་དགེ་བ་
ཐམས་ཅད་ཀྱང་ཆུད་ཟོས་ཤིང་བསྔོ་བའི་ཆོ་ག་ཐམས་ཅད་ཀྱང་ཆུད་ཟོས་པས། དཔེར་ན་སྦལ་པ་རྨ་ཅན་གཅིག་
སྦལ་པ་ས་འོག་གི་རུམ་དུ་ཞུགས་པ་མང་པོའི་ནང་དུ་ཡོད་ན་དེའི་རྨ་རུལ་པ་དེས་ཐམས་ཅད་ལ་རིམ་གྱིས་
མཆེད་དེ་སྦལ་པ་ཐམས་ཅད་རུལ་བར་འགྱུར་བ་བཞིན་ནོ། །དེ་འདྲའི་བསྔོ་བ་ཡེ་མ་བྱེད་ཅིག་ཅེས་གདམས་
པའོ། །
གསུམ་པ་བསྔོ་བ་ཉེས་མེད་ཀྱི་རྣམ་གཞག་འཐད་ཕྱོགས་བསྟན་པ་ནི་ཆོས་ཉིད་སྤྲོས་བྲལ་ངང་ནས་ནི།
དགེ་བ་ཇི་སྙེད་བྱས་པ་རྣམས། །འགྲུབ་བམ་གལ་ཏེ་མི་གྲུབ་ཀྱང་། །འགྲོ་བའི་དོན་དུ་བསྔོ་བྱེད་ན། །བྱང་ཆུབ་
སེམས་དཔའི་བློ་སྦྱོང་ཡིན། །ཞེས་པ། དགེ་བ་ཐམས་ཅད་ཆོས་ཉིད་སྤྲོས་པ་དང་བྲལ་བའི་རང་བཞིན་དུ་ཤེས་
པའི་ངང་ནས། སྣང་ཙམ་དུ་རྒྱུ་འབྲས་ལ་ཡིད་ཆེས་དང་འགྲོ་བ་ལ་ཕན་སེམས་ཀྱིས་བསྔོས་ནས་བསྔོས་པས་
འགྲུབ་རུང་བྱང་ཆུབ་སེམས་དཔའི་བློ་སྦྱོང་དང་མཐུན་པས་དེ་ལྟར་གྱིས་ཤིག །ཆོས་རྗེ་ཉིད་ཀྱི་བསྔོ་བའི་གཞུང་
དུ་སྦྱོར་བའི་སྡིག་པ་བཤགས་པ་སྔོན་དུ་འགྲོ་དགོས་ཏེ་བསྔོ་བ་ནི་སྒྱུར་བར་བྱེད་པ་ཡིན་པས། དགེ་བ་སངས་
རྒྱས་ས་རུ་སྒྱུར་བའི་གེགས་སྡིག་པ་མ་བཤགས་ན། བསྔོ་བ་འགྲུབ་པའི་གེགས་བྱེད་དེ་གོས་ཚོན་གྱིས་བསྒྱུར་
བའི་སྔོན་དུ་དྲི་མ་སྦྱང་དགོས་པ་བཞིན་ནོ། །དགེ་བ་ལ་རྗེས་སུ་ཡི་རང་བ་བྱ་དགོས་ཏེ། རང་གཅིག་པུས་བྱས་
པའི་དགེ་བ་འཕེལ་ཆུང་ཞིང་ནུས་པ་ཆུང་བས་ལུད་མེད་པའི་ཞིང་དང་འདྲ་བས། དགེ་བ་ཐམས་ཅད་ལ་དགའ་
བའི་བློས་རྗེས་སུ་ཡི་རང་བས་འཕེལ་བར་བྱེད་པ་ཡིན། དངོས་གཞིའི་དུས་སུ་གདམས་ངག་གིས་བློ་བཅོས་
དགོས་པས། དཔའ་བོས་སངས་རྒྱས་ལ་བསྟོད་པར། བསོད་ནམས་བྱས་པའི་ཚོགས་དག་ནི། །སེམས་ཅན་
རྣམས་ལ་ཡོངས་བསྔོ་བར། །བཅོམ་ལྡན་ཁྱོད་ཀྱིས་གང་གསུངས་པ། །དེ་བཞིན་བསྟན་བཅོས་ལས་མ་བཤད། །ཅེས་
པས་དགེ་བ་སེམས་ཅན་གྱི་དོན་དུ་བསྔོ་བའི་ཐབས་ཁྱད་པར་ཅན་འདི་མུ་སྟེགས་དང་ཐེག་དམན་ལ་མ་གྲགས་
པ་ཡིན་ནོ། །དེ་ལྟ་བུའི་ཐབས་ཀྱིས་མ་ཟིན་ན་དགེ་བ་བྱས་པ་དོན་མ་གྲུབ་པར་རྐྱེན་གྱིས་ཟད་པར་གྱུར་ཏེ།
མདོ་སྡེ་རྒྱན་དུ། ཕལ་ཆེར་དོན་མེད་དོན་མེད་དང་། །རྣམ་ཀུན་དོན་ཡོད། ཅེས་སོ་སོའི་སྐྱེ་བོའི་དགེ་བ་ཕལ་
ཆེར་དོན་མེད་དུ་འགྲོ་བར་གསུངས། དགེ་བའི་རྩ་བ་ལ་ཀུ་ས་ལ་མུ་ལ་ཞེས་བྱ་བ་རྣམ་སྨིན་བདེ་བ་བསྐྱེད་པས་
དགེ་བ། དེའི་རྒྱུར་གྱུར་པས་རྩ་བ་ཞེས་བྱ་བ་ལོ་ཐོག་གི་ས་བོན་ལྟ་བུ་ཡིན། དེ་བས་ན་གང་ཟག་རང་གཞན་~55~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
སུས་བྱས་ཀྱང་རུང་། དུས་འདས་མ་འོངས་ད་ལྟར་ནམ་བྱས་ཀྱང་རུང་། ངོ་བོ་སྦྱིན་པ་ཚུལ་ཁྲིམས་བསྒོམ་པ་
གང་གིས་བསྡུས་ཀྱང་རུང་། སྦྱོར་བ་ལུས་ངག་ཡིད་གསུམ་གང་གིས་བསྒྲུབས་ཀྱང་རུང་། འབྲས་བུ་མཐོ་རིས་
དང་ཐར་པ་དང་ཐམས་ཅད་མཁྱེན་པ་གང་དང་མཐུན་ཀྱང་རུང་། དེ་ཐམས་ཅད་ཕ་རོལ་ཏུ་ཕྱིན་པ་དྲུག་ལྡན་དུ་
བསྔོས་པས་དོན་ཆེན་པོར་འགྱུར་ཏེ། བསྔོ་རྒྱུའི་སྦྱིན་པ་དེ་རང་ཞི་བདེ་དང་མ་འདྲེས་པར་གཞན་དོན་དུ་བསྔོས་
པས། སྦྱིན་པ་དང་། ཚུལ་ཁྲིམས་དང་། དཀའ་སྤྱད་དང་། མི་སྙན་པར་སྨྲ་བ་བཟོད་པ་དང་། སྤྲོ་བའི་བརྩོན་
འགྲུས་དང་། སེམས་རྩེ་གཅིག་པའི་བསམ་གཏན་དང་། དམིགས་མེད་ཀྱི་ཤེས་རབ་ཚང་བར་བྱ་དགོས་སོ། །དེ་
ཡང་ཆོས་ཐམས་ཅད་རྨི་ལམ་གྱི་སྣང་བ་ལྟར་རང་བཞིན་མེད་པར་ཤེས་ནས་བསྔོ་དགོས་ཏེ། མདོ་ལས། གང་དུ་
ཡོངས་སུ་བསྔོ་བ་དེ་ཡང་ཟད་པ་དང་། །གང་གིས་ཡོངས་སུ་བསྔོ་བ་དེ་ཡང་ཟད་པ་དང་། །ཆོས་ཀྱི་ཆོས་ལ་ནམ་
ཡང་མི་བསྔོ་ཤེས་གྱུར་ན། །དེ་ལྟར་ཡོངས་སུ་ཤེས་པས་བྱང་ཆུབ་བསྔོས་པ་ཡིན། །ཞེས་པ་དང་། རབ་འབྱོར་
དམིགས་པ་དང་བཅས་པའི་འདུ་ཤེས་ཅན་ལ་རྗེས་སུ་མཐུན་པའི་བཟོད་པ་ཡང་དཀའ་ན། བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ལྟ་སྨོས་ཀྱང་ཅི་དགོས། ཞེས་གསུངས་སོ། །ཉན་ཐོས་དང་རང་སངས་རྒྱས་ཀྱི་
བྱང་ཆུབ་ཏུ་མི་བསྔོ་སྟེ། མདོ་ལས། དགེ་བའི་རྩ་བ་དེ་ཡང་རྣམ་པ་ཐམས་ཅད་མཁྱེན་པ་ཉིད་མ་གཏོགས་པར་
ཉན་ཐོས་དང་རང་སངས་རྒྱས་ཀྱི་སར་བསྔོར་མི་འཇུག་པ་ཡིན་ནོ། །ཞེས་གསུངས་པས་ཕ་དང་མ་སྔོན་དུ་འགྲོ་
བ་ཅན་སེམས་ཅན་ཀུན་གྱི་དོན་དུ་རྫོགས་པའི་སངས་རྒྱས་སུ་བསྔོས་པས་འབྲས་བུ་མི་ཟད་ཅིང་འཕེལ་བར་
འགྱུར་ཏེ། འཕགས་པ་ཞི་བ་ལྷས། དགེ་བ་གཞན་ཀུན་ཆུ་ཤིང་བཞིན་དུ་ནི། །འབྲས་བུ་བསྐྱེད་ནས་ཟད་པར་
འགྱུར་བ་ཉིད། །བྱང་ཆུབ་སེམས་ཀྱི་ལྗོན་ཤིང་རྟག་པར་ཡང་། །འབྲས་བུ་འབྱིན་པས་མི་ཟད་འཕེལ་བར་
འགྱུར། །ཞེས་གསུངས་པ་ལྟར་རོ། །ཤེས་རབ་སྒྲོན་མར། དམ་པ་གསུམ་གྱིས་བསོད་ནམས་བསགས། །རྒྱ་
ཆེན་ཐབས་ཀྱིས་ཡང་དག་སྤེལ། །ཤེས་རབ་ཟབ་མོས་རྣམ་དག་བྱ། །ཟུང་འཇུག་བསྔོ་བས་རྒྱས་གདབ་བོ། །ཞེས་
པས། བསོད་ནམས་གསོག་པའི་ཞིང་དམ་པ། བསམ་པ་དམ་པ། དངོས་པོ་དམ་པས་བསྒྲུབས་པའི་དགེ་བ་
ཐབས་དང་ཤེས་རབ་ཟུང་འཇུག་གིས་བསྔོས་པས་ཇི་ལྟར་འདོད་པའི་འབྲས་བུ་འགྲུབ་སྟེ། མགོན་པོ་བྱམས་
པས། དམིགས་པ་བཟང་དང་སྟོན་པ་བཟང་། །ཐབས་བཟང་བ་དང་ངེས་འབྱུང་བ། །སྦྱོར་བ་བཟང་པོའི་བདག་
ཉིད་ཀྱིས། །ཡང་དག་སྨོན་ལམ་ཡིན་པར་བཤད། །ཅེས་གསུངས་སོ། །ཆུ་ཤུལ་གྲུ་སོ་སྒང་དུ། ཆོས་གསུང་བའི་
ཚེ་བསྔོ་བ་དུག་མེད་ཀྱི་ཆོ་གའི་ཚིག་ཇི་ལྟར་བྱེད་ཞུས་པས། ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་
སུ་ཡི་རང་བསྐུལ་ཞིང་གསོལ་བ་འདེབས། །སྐྱབས་སུ་འགྲོ་ཞིང་བྱང་ཆུབ་སེམས་བསྐྱེད་ཀྱི། །བདག་དང་~56~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གཞན་གྱི་དགེ་བ་ཅི་མཆིས་པ། །འཁོར་གསུམ་ཡོངས་སུ་དག་པའི་ཤེས་རབ་ཀྱིས། །ཡོད་མེད་ལ་སོགས་
དམིགས་པའི་དུག་སྤངས་ནས། །འཁོར་འདས་མྱ་ངན་འདས་ལ་མི་སྨོན་པར། །འགྲོ་བའི་དོན་དུ་སངས་རྒྱས་
མྱུར་ཐོབ་ཤོག །ཅེས་པ་འདི་མཛད་དོ། །
བཞི་པ་དེ་དང་མི་མཐུན་པའི་བསྔོ་བ་དུག་ཅན་དུ་བསྟན་པ་ནི། ཆོས་ཉིད་བསྔོ་རྒྱུར་བྱེད་ན་ནི། །བློ་སྦྱོང་
དུ་ཡང་མི་རུང་ངོ་། །དེ་ཡི་རྒྱུ་མཚན་འདི་ལྟར་ཡིན། །ཆོས་དབྱིངས་སྤྲོས་དང་བྲལ་བ་ལ། །དགེ་བར་བྱེད་ན་
དམིགས་པར་འགྱུར། །དམིགས་དང་བཅས་པའི་འདུ་ཤེས་ཀྱིས། །བསྔོ་བ་དུག་དང་བཅས་པར་གསུངས། །ཞེས་
པའི་དོན་ཕལ་ཆེར་སྔར་གཏན་ལ་ཕབ་པར་འདུས་ནའང་། མཁས་མཆོག་དབྱིག་གཉེན་གྱིས། ངོ་མཚར་བ་
དང་ངེས་བཟུང་དང་། །དད་དང་དགའ་བ་ཉིད་དང་ནི། །ཁྲོ་དང་ཞུམ་དང་སྨད་པ་ལ། །ཚིག་གཅིག་ལན་གཉིས་
བཟླས་པ་ཡིན། །ཞེས་པ་ལྟར་གལ་ཆེ་བས་ངེས་བཟུང་གི་དོན་དང་། ཁྲེལ་བས་ན་སྨད་པའི་དོན་ཡང་ཡིན་ཏེ།
རྒྱུར་མི་རུང་བ་རྒྱུར་ཞེན་ནས་འབྲས་བུ་རེ་བ་ནི་བ་ལང་གི་རྭ་ལས་འོ་མ་འཇོ་བ་དང་མཚུངས་ཤིང་། བསམ་སྦྱོར་
ནོར་བས་བྱས་པ། བྱང་སེམས་ཀྱི་བློ་སྦྱོང་དུ་འདོད་པ་ནི། བདུད་རྩི་ལ་དུག་བཏབ་ནས་འཐུངས་པ་འཛངས་
པའི་རྣམ་འཕྲུལ་དུ་རློམ་པ་བཞིན་ནོ། །
དེས་ན་དགེ་སྡིག་གི་སྤྲོས་པ་དང་བྲལ་བ་ལ་དགེ་བར་བྱས་པས་བསྔོ་བྱེད་ཀྱི་བློ་དུག་དང་བཅས་པར་
འགྱུར་ཅིང་། བསྔོ་བྱའི་ཆོས་དབྱིངས་དཀྲུགས་ནས་ཆུད་བསན་པར་འགྱུར་ཏེ། མདོ་ལས་ལྷའི་བུ་ཆོས་ཀྱི་
དབྱིངས་དཀྲུག་པར་མི་བྱའོ། །ཞེས་གསུངས་སོ། །དཔེར་ན་དུག་དང་བཅས་པ་ཡི། །ཁ་ཟས་བཟང་པོ་ཟ་བ་
ལྟར། །དཀར་པོའི་ཆོས་ལ་དམིགས་པ་ཡི། །དེ་དང་འདྲ་བར་རྒྱལ་བས་གསུངས། །ཞེས་པ། མདོ་སྡུད་པར།
ཇི་ལྟར་དུག་དང་འདྲེས་པའི་ཁ་ཟས་བཟང་ཟ་བ། །དཀར་པོའི་ཆོས་ལ་དམིགས་པའང་དེ་འདྲར་རྒྱལ་བས་
གསུངས། །ཞེས་པ་དགེ་བ་བྱས་པ་རྣམས་ཁ་ཟས་བཟང་པོ་དང་འདྲ་ཡང་། སྤྲོས་བྲལ་སྤྲོས་བཅས་སུ་བཟུང་
བས་དུག་འདྲེས་པ་དང་འདྲའོ། །
མངོན་པར་རྟོགས་པའི་རྒྱན་ལས་ཀྱང་། །ཡོངས་སུ་བསྔོ་བར་ཁྱད་པར་ཅན། །དེ་ཡི་བྱེད་པ་མཆོག་ཡིན་
ནོ༑ ༑དེ་ནི་དམིགས་མེད་རྣམ་པ་ཅན། །ཕྱིན་ཅི་མ་ལོག་མཚན་ཉིད་དོ། །ཞེས་གསུངས་མདོ་རྒྱུད་ཐམས་ཅད་
མཐུན། །དམིགས་པའི་འདུ་ཤེས་ཅན་རྣམས་ནི། །དུག་དང་བཅས་པའི་བསྔོ་བར་གསུངས། །ཞེས་པ། འཁོར་
གསུམ་རྣམ་པར་དག་པའི་བསྔོ་བ་དེ་ཁམས་གསུམ་ལས་འདས་ཤིང་ཉན་ཐོས་དང་རང་སངས་རྒྱས་ཀྱི་དགེ་བ་
ཐམས་ཅད་ལས་མཆོག་ཏུ་གྱུར་པར་འཕགས་པ་ཅན་རང་གཞན་གཉིས་ཀའི་དོན་སྒྲུབ་པར་བྱེད་པ་ཡིན་ནོ། །བསྔོ་~57~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བ་དེ་ཇི་ལྟ་བུ་སྙམ་ན། བསྔོ་བ་སྔོ་བྱེད་བསྔོ་བ་གསུམ་དམིགས་སུ་མེད་པར་རྟོགས་པའི་བློས། ཐེག་པ་དམན་
པའི་འབྲས་བུ་དོན་དུ་མི་གཉེར་བ་དང་། མཐར་འཛིན་པའི་ཕྱིན་ཅི་ལོག་མེད་པའི་མཚན་ཉིད་ཅན་ཡིན་ནོ། །ཞེས་
པ་དང་། བརྒྱད་སྟོང་པར། དམིགས་པའི་འདུ་ཤེས་ལ་ཡོངས་སུ་བསྔོ་བ་མེད་དོ། །དེ་ཅིའི་ཕྱིར་ཞེ་ན། དམིགས་
པ་ནི་དུག་དང་བཅས་པའོ། །ཞེས་པ་དང་། རྒྱུད་ལས། རྣམ་རྟོག་མ་རིག་ཆེན་པོ་སྟེ། །འཁོར་བའི་རྒྱ་མཚོར་
ལྟུང་བར་བྱེད། །མི་རྟོག་ཏིང་འཛིན་ལ་གནས་ན། །མཁའ་བཞིན་དྲི་མ་མེད་པར་འགྱུར། །ཞེས་པ་ལ་སོགས་
དམིགས་པའི་བློས་འདིའོ་ཞེས་མཐའ་གཅིག་ཏུ་ཞེན་པ་ཐམས་ཅད་དུག་དང་འདྲ་བས་སྤང་བར་བྱའོ། །ཞེས་
དགོངས་ཏེ། དབུ་མ་ལས། ཕྱོགས་སུ་ལྷུང་བས་སེམས་གདུངས་པས། །ཞི་བ་ནམ་ཡང་རྟོགས་པ་མེད། །ཅེས་
སོ༑ ༑
ལྔ་པ་ཆོས་དབྱིངས་ཡོད་དགེ་བར་འདོད་ན་ཧ་ཅང་ཐལ་བ་ལ་གཉིས། ཆོས་ཐམས་ཅད་དམིགས་བཅས་
སུ་འགྱུར་བ། རང་ཚིག་དང་འགལ་བར་འགྱུར་བའོ། །དང་པོ་ནི། གང་དག་དམིགས་པ་མེད་པ་ཡི། །ཆོས་ཀྱི་
དབྱིངས་ལའང་ཡོད་པ་ཡི། །དགེ་བ་ཡིན་ཞེས་དམིགས་བྱེད་པ། །དེ་ཡིས་ཆོས་ཅན་གཞན་དག་ལ། །དམིགས་
པར་འགྱུར་བ་སྨོས་ཅི་དགོས། །བྱི་བས་དབྱིག་པ་ཟོས་གྱུར་ན། །སྣུམ་འཁུར་ཟོས་པ་སྨོས་ཅི་དགོས། །ཞེས་པ།
དམིགས་མེད་ཆོས་ཀྱི་དབྱིངས་ལའང་ཡོད་པར་དམིགས་ནས་བསྔོ་རྒྱུ་བྱེད་ན་ཆོས་ཅན་ཕན་གནོད་བཟང་ངན་
སྣ་ཚོགས་སུ་སྣང་བ་རྣམས་ལ་དེ་དང་དེར་དམིགས་ཤིང་འཛིན་པར་བྱེད་པ་ལྟ་ཅི་སྨོས། དཔེར་ན་བྱི་བའམ་ཁྱི་
རྐུན་གྱིས་སྣུམ་འཁུར་བརྒྱུས་པའི་དབྱིག་པ་ཡང་ཟོས་འདུག་ན། སྣུམ་འཁུར་ཟས་ཡིན་པ་དེ་ཟོས་ཚར་བ་སྨོས་
ཅི་དགོས།
གཉིས་པ་རང་ཚིག་འགལ་བ་ནི། གཞན་ཡང་ཆོས་དབྱིངས་དེ་བཞིན་ཉིད། །བསྔོ་བའི་ཡུལ་དུ་བྱེད་པ་
དང་། །ཆོས་ཉིད་མི་འགྱུར་བདེན་པ་ཞེས། །ཟེར་བ་གོང་འོག་འགལ་བ་ཡིན། །དེས་ན་ལེགས་པར་སོམས་ལ་
སྨྲོས། །ཞེས་པ། ཆོས་དབྱིངས་བསྔོ་རྒྱུར་བཟུང་ནས་བསྔོ་བས་བསྒྱུར་བ་དང་། བསྔོས་པའི་བདེན་སྟོབས་
བརྗོད་པའི་ཚེ། ཆོས་ཉིད་མི་འགྱུར་བདེན་པའི་བྱིན་བརླབས་དང་ཞེས་སོགས་ཆོས་དབྱིངས་མི་འགྱུར་ཟེར་
བའང་། བདག་ནི་བྲམ་ཟེ་སྔོ་སངས་མའི་མངལ་ནས་བྱུང་སྟེ་བརྫུས་སྐྱེས་ཡིན་ནོ་ཞེས་ཟེར་བ་ལྟར་རང་ཚིག་
འགལ་བ་ཡིན་ཏེ། བཀའ་བསྟན་བཅོས་མང་པོ་ལེགས་པར་སྨྲ་བ་མི་རེ་ཡིས། ཉི་ཚེས་སྨྲས་པ་དེ་ཚིག་དོན་མི་
འགལ་ཙམ་ཞིག་ལེགས་པར་སེམས་ལ་སྨྲོས་དང་། ཁོ་བོས་རྔན་པ་ཅུང་ཟད་དགོས་ནའང་སྦྱིན་ནོ་ཞེས་པར་
དགོངས་སོ། །~58~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དྲུག་པ་སེམས་ཅན་གྱི་ཁམས་ཁོ་ན་བདེ་གཤེགས་སྙིང་པོར་འདོད་པ་དགག་པ་ལ་གཉིས། ཁས་བླངས་
བརྗོད་པ་ནི། ལ་ལ་བདེ་གཤེགས་སྙིང་པོའི་སྒྲ། །ཆོས་ཀྱི་དབྱིངས་ལ་མི་ཟེར་བ། །སེམས་ཅན་ཁོ་ནའི་ཁམས་
ལ་འདོད། །ཞེས་པ་ལང་ཀར་གཤེགས་པ་ལ་སོགས་པའི་མདོ་དུ་མར་བདེ་གཤེགས་སྙིང་པོ་བསྟན་པའི་ངེས་
འཛིན་ཆོས་དབྱིངས་སྤྲོས་བྲལ་ལ་མི་ཟེར་བར་སེམས་ཅན་གྱིས་ཤེས་རྒྱུད་ཀྱིས་བསྡུས་པའི་ཁམས་ལ་འདོད་དེ།
 གཉིས་པ་དེ་དགག་པ་ལ་གཉིས། དང་པོ་ཞེ་འདོད་ལ་བརྟག་པ་ནི། སེམས་ཅན་ཁམས་དེ་བརྟག་པར་
བྱ༑ ༑ཁམས་དེ་དངོས་པོའམ་དངོས་མེད་དམ། །གཉིས་ཀ་མིན་པས་སྤྲོས་བྲལ་ཡིན། །རྣམ་པ་གསུམ་ལས་
གཞན་མི་སྲིད། །ཅེས་པ། ཁམས་དེ་དངོས་པོ་དང་དངོས་མེད་དང་གཉིས་ཀ་མ་ཡིན་པའི་སྤྲོས་བྲལ་དང་གསུམ་
པོ་དེར་མ་འདུས་པའི་ཆོས་མེད་པས་གང་ལ་ཟེར་ཞེས་པའམ། གསུམ་པོ་གང་དུ་འདུས་ཞེས་འདྲི་བའོ། །
གཉིས་པ་དེ་ལ་གནོད་པ་བརྗོད་པ་ལ་གསུམ། དངོས་པོར་འདོད་པ་ལ་གནོད་བྱེད། དངོས་མེད་དུ་
འདོད་པ་ལ། གཉིས་མ་ཡིན་སྤྲོས་བྲལ་དུ་འདོད་པ་ལ་གནོད་བྱེད་བརྗོད་པའོ། །དང་པོ་ལ་གཉིས། དངོས་པོ་
བེམ་པོར་འདོད་པ་ལ། དངོས་པོ་ཡིན་ན་བེམ་པོ་དང་། །རིག་པ་གཉིས་སུ་ཁ་ཚོན་ཆོད། །ཅེས་པས། དངོས་
པོར་ཁས་ལེན་ན་བེམ་པོ་དང་རིག་པ་གཉིས་སུ་མི་འདུ་བ་མེད་པར་གྲུབ་པའི་མཐའ་སྨྲ་བ་ཐམས་ཅད་ཁ་འཆམ་
ཡོད་དོ་ཞེས་འགག་བསྡུས་ནས་ཁམས་དེ་བེམ་པོ་ཡིན་ཟེར་ན།
བེམ་པོ་སེམས་ཅན་ཁམས་ཉིད་དུ། །འདོད་པ་མུ་སྟེགས་འགའ་ཡི་ལུགས། །ཞེས་པ་ལ་བོད་འགའ་
ཞིག་ལྟ་བ་ངན་པའི་མུ་ལ་བརྟེན་ནས་སྤྱོད་པ་ངན་པ་ལ་སྟེགས་བྱེད་ཟེར་བ་ནི་རང་བཟོ་ཡིན་ནོ། །ཏིརྠ་ཀ་ཞེས་
པའི་སྒྲས་འཇུག་ངོས་སུ་འཇུག་བྱེད་ཅེས་བྱ་སྟེ། སློབ་དཔོན་སྤྱན་རས་གཟིགས་ཀྱིས། གང་དག་ཆོས་ཀྱི་ཕྱིར་
འཇུག་ངོགས་སུ་འཇུག་པར་བྱེད་པ་དག་སྟེ། ནོར་ལྷ་དང་ལྷ་ཆེན་དང་ཚངས་པ་དང་སེར་སྐྱ་དང་གཟེགས་ཟན་
དང་རྐང་མིག་དང་འཕེལ་བ་རྒྱལ་དཔོག་གི་བུ་ལ་སོགས་པའོ། །ཞེས་པ་ལྟར་ཐར་པ་འདོད་པས་དེའི་ལམ་
འཚོལ་བ་ལ་ཞུགས་པ་ཡིན་ཏེ། རྒྱ་མཚོ་ཆེན་པོར་ནོར་བུ་ཚོལ་བའི་གྲུར་འཇུག་པ་ལ་སྟེགས་འཆའ་བའི་ཚུལ་དུ་
བཀའ་བཅད་ལས་བཤད་དོ། །
དེ་ལ་གྲུབ་མཐའ་སྨྲ་བའི་རྟོག་གེ་སྡེ་ལྔ་ལས་དབང་ཕྱུག་པའི་དྲང་སྲོང་རྐང་མིག་པའི་རྗེས་འབྲང་རིག་པ་
ཅན་དང་། གཟེགས་ཟན་གྱི་རྗེས་འབྲང་བྱེ་བྲག་པ་ཤེས་བྱའི་ཚིག་གིས་དོན་དྲུག་འདོད་པར་མཁན་ཆེན་ཞི་བ་
འཚོ་དང་ཀ་མ་ལ་ཤཱི་ལས་གསུངས་ཤིང་། རྟོག་གེ་འབར་བ་དང་སྤྱན་རས་གཟིགས་བརྟུལ་ཞུགས་ཀྱིས་བྱེ་བྲག་
པ་ཉིད་ཀྱིས་འདོད་པར་བཤད་དེ། རྫས་དང་ཡོན་ཏན་ལས་དང་སྤྱི། །བྱེ་བྲག་འདུ་བ་རྣམ་པ་དྲུག །དེ་ལ་རྫས་~59~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དགུ་སྟེ། བདག་དང་དུས་དང་ཕྱོགས་དང་ཡིད་དང་ནམ་མཁའ་སྟེ་རྟག་པའི་རྫས་ལྔ། ས་དང་ཆུ་དང་མེ་དང་རླུང་
སྟེ་མི་རྟག་པའི་རྫས་བཞིའོ། །རྫས་ཀྱི་ཡོན་ཏན་ཉི་ཤུ་རྩ་ལྔ་སྟེ། བདག་གི་ཡོན་ཏན་བདེ་བ་དང་སྡུག་བསྔལ།
འདོད་ཆགས་དང་ཞེ་སྡང་། ཆོས་དང་ཆོས་མ་ཡིན། འདུས་བྱས་དང་འབད་པའི་ཤུགས། རྣམ་པར་ཤེས་པ་ལྔ་སྟེ་
བཅུ་གསུམ་མོ། །ཕྱོགས་དང་དུས་ལས་གྲངས་དང་བོངས་ཚོད། ཕྲད་པ་དང་བྱེད་པ། གཞན་དང་གཞན་མ་
ཡིན་པ།སོ་སོ་བ་སྟེ་བདུན་ནོ། །སྒྲ་དང་དྲི་དང་རོ་དང་རེག་བྱ་དང་ཁ་དོག་གོ་རིམ་བཞིན། ནམ་མཁའ་དང་ས་
དང་ཆུ་དང་རླུང་དང་མེའི་ཡོན་ཏན་ནོ། །ལས་ལ་འདེགས་པ་དང་འཇོག་པ་དང་། བརྐྱང་པ་དང་བསྐུམ་པ་དང་
འགྲོ་བ་དང་ལྔའོ། །སྤྱི་ལ་ཆེན་པོ་དང་ཉི་ཚེ་བ་གཉིས་སོ། །བྱེ་བྲག་ནི་ཕན་ཚུན་འདྲེས་པར་མི་བྱེད་པའི་ཆོས་སོ། །འདུ་བ་
ནི་རྟེན་དུ་གྱུར་པའི་རྫས་དང་དེ་ལ་བརྟེན་པའི་ཡོན་ཏན་འབྲེལ་བར་བྱེད་པའོ། །དེ་ལ་བདག་ནི་རྟག་པ་གཅིག་
པུ་ཐམས་ཅད་ལ་ཁྱབ་པ་སེམས་ཅན་གྱི་རྒྱུད་དུ་གཏོགས་པའི་ཟ་བ་པོ་བེམ་པོ་ཡིན་པར་འདོད་དེ། གཞན་དག་
ཀྱང་ནི་འདིར་བདག་ཉིད། །འདོད་དང་སྡང་སོགས་ཡོན་ཏན་ཅན། །རྟེན་དང་ཀུན་འཇུག་ཟ་བ་པོ། །རང་ཉིད་
བེམ་པོའི་ངོ་བོར་འདོད། །ཅེས་པས། བདག་དེ་བེམ་པོ་ཡིན་ཀྱང་། རྣམ་ཤེས་ལྔའི་ཡོན་ཏན་ཡོད་པས་ཡུལ་
འཛིན་པར་བྱེད། རྟག་པ་ཡིན་ཀྱང་འབད་པའི་ཤུགས་ཀྱིས་ཡོན་ཏན་ཡོད་པས་ལུས་འདོར་ལེན་ལ་སོགས་པ་
བྱེད་པ་ཡིན་ཏེ། བདག་ཉིད་བརྟག་ཀྱང་བྱེད་པོར་འགྱུར། །རྫ་ཆག་བྱེ་འཕུར་ཇི་བཞིན་དུ། །འཇིག་རྟེན་འདི་
ནས་ཕ་རོལ་ཏུ། །འཕོ་ཞིང་ཉིང་མཚམས་སྦྱོར་བ་ན། །བདག་ཅེས་བྱ་བ་དེས་ལེན་ཏོ། །ཞེས་བདག་བེམ་པོ་
ལུས་འདོར་ལེན་དང་ཆོས་དང་ཆོས་མ་ཡིན་པ་ལ་སོགས་བྱེད་ཅིང་ཐམས་ཅད་ལ་ཁྱབ་པར་འདོད་པ་ཡིན་ནོ། །
ཁ་ཅིག་བྱེ་བྲག་པ་བེམ་པོ་སེམས་ཅན་གྱི་ཁམས་སུ་འདོད་པ་མ་མཐོང་ཞེས་སྨྲ་བ་ནི་གཞུང་ལུགས་མང་
པོ་ལ་བློ་གྲོས་མ་སྦྱངས་པར་ཁས་ལེན་པའོ། །ཡང་དཔལ་ལྡན་ཆོས་ཀྱི་གྲགས་པས། བློ་ནི་ལུས་ལ་བརྟེན་པའི་
ཕྱིར། །གོམས་པས་གྲུབ་པ་མེད་ཅེ་ན། །ཞེས་པའི་རྒྱན་འགྲེལ་ལས། བློ་ནི་ལུས་ཀྱི་རང་བཞིན་དང་། །ལུས་
འབྲས་ལུས་ཀྱི་ཡོན་ཏན་ཕྱིར། །འདིར་ནི་ལུས་གསུམ་ལ་བརྟེན་པས། །གོམས་པ་སྲིད་པ་ཡོད་མ་ཡིན། །ཞེས་
པ་ལྟར་རྒྱང་འཕེན་པས་ཕྱི་རོལ་གྱི་འབྱུང་བ་དང་ཕ་མ་འདུས་པའི་ཁུ་ཁྲག་གི་འབྱུང་བས་ལུས་འགྲུབ་ཅིང་དེ་ལ་
སེམས་པ་ཅན་བྱུང་ངོ་། །ཞེས་པ་དང་། ལུས་སེམས་དུས་མཉམ་དུ་འགྲུབ་ནས་མངལ་ནས་འབྱུང་བའི་ཚེ་
སེམས་པ་གསལ་བར་བྱུང་ངོ་། །ཞེས་ཀྱང་ཟེར་ཏེ། སེམས་ཚེ་སྔ་མ་ནས་འདིར་འོང་བ་མེད་ཅིང་འདི་ནས་ཕྱི་
མར་འཕོ་བ་ཡང་མེད་དོ་ཞེས་འཇིག་རྟེན་མིག་གི་བསྟན་པའི་རྗེས་འབྲང་གི་སྟོན་པ་ལ་བ་ཅན་དང་རྟ་མཆོག་ལ་
སོགས་པ་འདོད་ཅིང་། ད་ལྟའི་དབང་པོའི་སྤྱོད་ཡུལ་དུ་མ་གྱུར་པའི་དམྱལ་བ་དང་ལྷའི་འགྲོ་བ་ཡང་མེད་དོ། །རིམ་~60~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གྱིས་གོམས་པས་ཇེ་བཟང་དུ་གྱུར་པའི་ཐམས་ཅད་མཁྱེན་པ་དང་སེམས་འདོད་ཆགས་དང་བྲལ་བ་ཞེས་བྱ་བ་
ཡང་མེད་དོ། །ཤི་བའི་ཚེ་རྒྱུ་མེད་ཅིང་གཅིག་ལ་གཅིག་མ་གྲུབ་པ་ཞེས་བྱ་བའི་སྟོང་པ་ཆེན་པོའི་ངང་དུ་ཐིམ་པ་
ཡིན་ནོ་ཞེས་ཟེར་རོ། །འཇིག་རྟེན་པའི་ཡང་དག་པའི་ལྟ་བ་ལས་གུད་དུ་སོང་བའི་མ་རུང་བ་ཆེན་པོ་ཡིན་པས་
རྒྱང་འཕེན་པ་ཞེས་བྱ་བ་ཡིན་ཏེ། གནས་བརྟན་བྱང་ཆུབ་བཟང་པོས། ཨ་ཡོ་ཏི་ནི་ཞེས་བྱ་བ་སོང་བ་དང་བྲལ་
བ་དང་འགྲོ་བའི་དོན་ཏོ། །ཞེས་བཤད་དོ། །
བོད་ཁ་ཅིག་ཚེ་འདི་གཅིག་པུ་ལ་ཕན་པར་འདོད་པས་རྒྱང་ཕན་པ་དང་། ཚེ་ཕྱི་མ་རྒྱང་རིང་པོར་འཕེན་
པས་རྒྱང་འཕེན་ཞེས་ཟེར་བ་ནི་བླུན་ཚིག་གོ །དེ་ལྟར་ན་མུ་སྟེགས་རིག་པ་ཅན་པ་དང་རྒྱང་འཕེན་པ་རྣམས་
བེམ་པོ་སེམས་ཅན་གྱི་ཁམས་སུ་འདོད་པ་ཡིན་གྱིས་སངས་རྒྱས་པ་ལ་མེད། །ཅེས་པ་ནང་མའི་གྲུབ་མཐའ་
བཞི་པོ་གང་གི་ལུགས་ལའང་དེ་འདྲ་མེད་པས། ཁྱོད་ནི་ཕྱི་རོལ་མུ་སྟེགས་ཀྱི་ཡུལ་དུ་སོང་ཞིག་ཅེས་པའི་དོན་
ཡིན་ནོ། །འོན་ཀྱང་ཉན་ཐོས་སྡེ་པ་ཁ་ཅིག  །འདུ་ཤེས་མེད་པའི་ལྷ་ཤི་ནས་འདོད་ཁམས་སུ་སྐྱེ་བའི་ཚེ། སེམས་
མེད་ཀྱི་ལུས་དེས་འདོད་ཁམས་ཀྱི་སེམས་སྐད་ཅིག་དང་པོའི་ཉེར་ལེན་གྱི་རྒྱུ་བྱེད་པར་འདོད་པའང་ཡོད་ཅེས་
བླ་མ་དག་གསུངས་སོ། །
གཉིས་པ་རིག་པ་བདེ་གཤེགས་སྙིང་པོར་འདོད་པ་དགག་པ་ལ་གཉིས། ཚོགས་བརྒྱད་བདེ་གཤེགས་
སྙིང་པོར་མི་འཐད་པ་ནི། རིག་པ་ཡིན་ན་སེམས་རྣམས་ཀྱི། །ཚོགས་བརྒྱད་ཉིད་ལ་འདའ་བ་མེད། །ཚོགས་
བརྒྱད་འདུས་བྱས་ཡིན་པའི་ཕྱིར། །བདེ་གཤེགས་སྙིང་པོར་མི་འཐད་དོ། །མདོ་ལས་བདེ་གཤེགས་སྙིང་པོ་ནི། །འདུས་
མ་བྱས་སུ་གསུངས་ཕྱིར་རོ། །ཞེས་པ་རྣམ་ཤེས་ཚོགས་དྲུག་དང་བརྒྱད་དུ་འདོད་པ་ཅི་རིགས་སུ་ཡོད་ནའང་
བརྒྱད་ལས་མང་བ་མི་བཞེད་པས། འཇུག་ཤེས་དྲུག་ནི་ཡུད་ཙམ་གྱིས་སྐྱེ་འགག་སྣ་ཚོགས་བྱེད་ཅིང་རྒྱུན་མི་
བརྟན་པ་ཡིན་ལ། དམིགས་པ་དང་ཀུན་སློང་དང་མཚུངས་ལྡན་གྱི་དབང་གིས་དགེ་བ་དང་མི་དགེ་བ་དང་ལུང་
མ་བསྟན་གྱི་ཤེས་པ་མི་འདྲ་བར་འགྱུར་བའི་ཕྱིར། བདེ་གཤེགས་སྙིང་པོ་མི་རུང་ལ། ཉོན་མོངས་པ་ཅན་གྱི་
ཡིད་ནི་རྟག་པར་ཉོན་མོངས་པ་དང་འགྲོགས་ཤིང་བདག་ཏུ་ལྟ་བ་དང་བདག་ལ་ཆགས་པ་དང་བདག་ཏུ་ང་རྒྱལ་
བ་ཅན་དང་བདག་མེད་པའི་དོན་ལ་རྨོངས་པའི་རྣམ་པ་ཅན་ཡིན་ལ། ཟག་པ་མེད་པའི་ཡེ་ཤེས་དང་ལྷན་ཅིག་ཏུ་
མི་གནས་པའི་འགལ་བ་ཅན་ཡིན་པས་མི་རུང་ངོ་། །ཀུན་གཞི་རྣམ་ཤེས་ཀྱང་གློ་བུར་གྱི་དྲི་མས་བསྡུས་པའི་
ཕྱིར་བདེ་གཤེགས་སྙིང་པོར་མི་འཐད་དོ། །ཚོགས་བརྒྱད་ཐམས་ཅད་འདུས་བྱས་ཡིན་པའི་ཕྱིར་ཡང་མི་འཐད་
དེ༑ སྙིང་པོ་ནི་མདོ་ལས། འདུས་མ་བྱས་སུ་ཡང་དང་ཡང་དུ་གསུངས་པའི་ཕྱིར་རོ། །~61~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གཉིས་པ་ཟག་མེད་སེམས་རྒྱུད་གསུངས་པའི་དགོངས་པ་བཤད་པ་ནི། འགའ་ལས་ཟག་མེད་སེམས་
རྒྱུད་ཅེས། །གསུངས་པ་ཀུན་གཞི་རྣམ་ཤེས་ཀྱི། །གསལ་ཆ་ཉིད་ལ་དགོངས་པ་ཡིན། །དེ་ནི་མ་བསྒྲིབས་ལུང་
མ་བསྟན། །ཡིན་ཕྱིར་དགེ་བའི་ཐ་སྙད་མེད། །འོན་ཀྱང་ཟག་མེད་སེམས་རྒྱུད་ཅེས། །ཚོགས་བརྒྱད་ལས་
གཞན་ཡོད་ན་ནི། །དེ་ཚེ་རྣམ་ཤེས་ཚོགས་དགུར་འགྱུར། །ཞེས་པ་མངོན་པའི་མདོར། ཐོག་མ་མེད་པའི་དུས་
ཅན་ཁམས། །ཆོས་རྣམས་ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་ཀུན་དང་། །མྱ་ངན་འདས་པའང་
འཐོབ་པར་འགྱུར། །ཞེས་གསུངས་པས། ཐོག་མ་མེད་པའི་སེམས་རྒྱུད་དྲི་མ་མེད་པའི་རྣམ་པར་ཤེས་པ་བདེ་
གཤེགས་སྙིང་པོ་ཆོས་སྐུའི་རང་བཞིན་དུ་ཡོད་དེ། ཏིང་ངེ་འཛིན་རྒྱལ་པོར། བདེ་གཤེགས་སྙིང་པོ་འགྲོ་ཀུན་
ཡོངས་ལ་ཁྱབ། །ཅེས་གསུངས་ཤིང་སངས་རྒྱས་ཀྱི་ས་བོན་ཡོད་པའི་ཕྱིར་རྣམ་པར་ཤེས་པ་ཚོགས་དགུ་ཡོད་
ཅེས་སློབ་དཔོན་བྷྱ་ཀིརྟིས་བཤད་དེ། ཀུན་གཞི་རྣམ་ཤེས་ལ་རྣམ་སྨིན་དང་ས་བོན་དང་རྣམ་ཤེས་ཀྱི་ཆ་གསུམ་
དུ་གནས་པ་ལས། རྣམ་ཤེས་གསལ་རིག་གི་ཆ་ལ་དགོངས་ནས་གསུངས་པ་ཡིན་ལ། དེ་ནི་མ་བསྒྲིབས་ལུང་མ་
བསྟན་ཡིན་པའི་ཕྱིར་བདེ་གཤེགས་སྙིང་པོ་དགེ་བ་ཞེས་བྱ་བའི་ཐ་སྙད་མི་འདོད་དོ། །ཚོགས་བརྒྱད་ལ་མ་ཐེ་
བའི་ཟག་མེད་སེམས་རྒྱུད་ཡོད་ན་ཚོགས་དགུར་འགྱུར་ཏེ། བཀའ་དང་བསྟན་བཅོས་ཡིད་གཏད་དུ་རུང་བ་
རྣམས་ལས་གསུངས་པ་མེད་དོ། །དེས་ནི་ཚོགས་བརྒྱད་ལས་གཞན་པའི། །ཟག་མེད་སེམས་རྒྱུད་མི་སྲིད་
དོ༑ ༑ཞེས་པ་ནི། དེས་ན་ཀུན་གཞི་ལ་མི་ཐེ་བའི་ཟག་མེད་སེམས་རྒྱུད་རང་མཚན་པ་སེམས་ཅན་ལ་མེད་དོ། །
གཉིས་པ་དངོས་མེད་ཡིན་པ་མི་འཐད་པ་ནི། དངོས་མེད་ཡིན་ན་དོན་བྱེད་མེད། །དེ་ལ་དགེ་སྡིག་འཐད་
མ་ཡིན། །ཞེས་པ་ཁམས་དེ་དངོས་མེད་ཡིན་ན་དོན་བྱེད་པའི་ནུས་པ་མེད་པས། སྙིང་པོ་དགེ་བ་ཞེས་པའི་ཐ་
སྙད་གདགས་པའི་གཞི་མེད་དོ། །
གསུམ་པ་སྤྲོས་བྲལ་ཡིན་ན་དགེ་སྡིག་ལས་འདས་པ་ལ་གཉིས། ཆོས་དབྱིངས་དང་དོན་ཐུན་པར་
བསྟན་པ་ནི། གལ་ཏེ་སེམས་ཅན་ཁམས་དངོས་དང་། །དངོས་མེད་གཉིས་ཀ་མ་ཡིན་པར། །སྤྲོས་བྲལ་ཡིན་ན་
སྔར་བཤད་པའི། །ཆོས་ཀྱི་དབྱིངས་ལས་འདའ་བ་མེད། །དེ་ལྟ་ཡིན་ན་ཆོས་ཀྱི་དབྱིངས། །དགེ་སྡིག་མེད་པར་
བཤད་ཟིན་ཏོ། །ཞེས་པ། སེམས་ཅན་གྱི་ཁམས་དེ་དངོས་པོ་མ་ཡིན་གྱི་སྤྲོས་པ་དང་བྲལ་བའི་སྟོང་པ་ཉིད་ལ་
ཟེར་བ་ཡིན་ན། སྔར་གཏན་ལ་ཕབ་པའི་ཆོས་ཀྱི་དབྱིངས་ལས་མ་འདས་པས་དོན་ལ་མ་འཁྲུལ་ན་མིང་ཙམ་ལ་
མི་རྩོད་དོ་ཞེས་པའོ། །
གཉིས་པ་བདེ་གཤེགས་སྙིང་པོའི་ངོ་བོ་ངོས་བཟུང་བ་ལ་གཉིས། དང་པོ་གཞན་ལུགས་མི་འཐད་པར་~62~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བསྟན་པ་ལ་ཞེ་འདོད་བརྗོད་པ་ནི། གལ་ཏེ་བེམ་པོའི་ཆོས་ཀྱི་དབྱིངས། །བདེ་གཤེགས་སྙིང་པོ་མ་ཡིན་ཀྱང་། །སེམས་
ཅན་རྣམས་ཀྱི་ཆོས་ཀྱི་དབྱིངས། །བདེ་གཤེགས་སྙིང་པོ་ཡིན་སྙམ་ན། །ཞེས་པ། བེམ་པོའི་ཆོས་ཉིད་སྙིང་པོ་
དགེ་བ་མ་ཡིན་པ་བདེན་མོད་ཀྱི། སེམས་ཀྱི་ཆོས་ཉིད་རང་བཞིན་གྱིས་འོད་གསལ་བ་ནི་སྙིང་པོ་དགེ་བ་མཚན་
ཉིད་པ་ཡིན་ནོ་སྙམ་ན།
གཉིས་པ་དོན་ལ་མི་གནས་པར་བསྟན་པ་ནི། མ་ཡིན་ཆོས་ཀྱི་དབྱིངས་ལ་ནི། །དབྱེ་བ་མེད་པར་རྒྱལ་
བས་གསུངས། །རིགས་པས་ཀྱང་ནི་འདི་འགྲུབ་བོ། །ཞེས་པ་དེ་ལྟར་མ་ཡིན་ཏེ་ཆོས་ཀྱི་དབྱིངས་སྤྲོས་བྲལ་གྱི་
དོན་ལ་དགེ་བ་མ་ཡིན་པ་བེམ་པོའི་དེ་བཞིན་ཉིད་དང་། དགེ་བ་ཡིན་པ་སེམས་ཀྱི་དེ་བཞིན་ཉིད་ཅེས་བྱ་བའི་
དབྱེ་བ་བྱར་མེད་དེ། བརྒྱད་སྟོང་པར། སྐྱེ་བ་མེད་པས་ན་ནམ་མཁའི་དེ་བཞིན་དང་། ཆོས་ཐམས་ཅད་ཀྱི་དེ་
བཞིན་ཉིད་གང་ཡིན་པ་དང་། དེ་བཞིན་གཤེགས་པའི་དེ་བཞིན་ཉིད་གང་ཡིན་པ་དེ་ནི་དེ་བཞིན་ཉིད་གཅིག་སྟེ་
ཞེས་གསུངས་ཤིང་། རིགས་པས་ཀྱང་འགྲུབ་སྟེ། སྤྲོས་བྲལ་ལ་བློས་བསམས་པ་དང་སྒྲས་བརྗོད་པ་དང་།
དཔེས་མཚོན་པའི་ཡུལ་ལས་འདས་པའི་ཕྱིར་རོ། །མདོ་ལས། ཡི་གེ་མེད་པའི་ཆོས་རྣམས་ལ། །ཉན་པ་གང་
དང་སྟོན་པ་གང་། །འགྱུར་བ་མེད་ལ་སྒྲོ་བཏགས་ནས། །ཉན་ཅིང་སྟོན་པར་བྱེད་པའང་ཡིན། །ཞེས་སོ། །
གཉིས་པ་རང་ལུགས་འཐད་ལྡན་བཤད་པ་ལ་གསུམ། སེམས་ཅན་ལ་འཁོར་འདས་གཉིས་འབྱུང་བ་
འཐད་པར་བསྟན། དེ་ཉིད་ལུང་རྣམ་དག་གིས་སྒྲུབ། བཀའ་བསྟན་བཅོས་ཀྱི་དགོངས་པ་གཏན་ལ་དབབ་པའོ། །དང་
པོ་ནི། དེས་ན་དེ་བཞིན་གཤེགས་པ་ཡི། །སྙིང་པོ་སྤྲོས་བྲལ་ཡིན་པའི་ཕྱིར། །སེམས་ཅན་རྣམས་ལ་སངས་རྒྱས་
དང་། །འཁོར་བ་གཉིས་ཀ་འབྱུང་བར་འཐད། །ཅེས་པས། དེ་བཞིན་གཤེགས་པའི་སྙིང་པོ་བདེན་པའི་དངོས་
པོས་སྟོང་པའི་སྤྲོས་བྲལ་ཡིན་པའི་ཕྱིར་སེམས་ཅན་གྱི་སེམས་ལ་འཁོར་བ་དང་སངས་རྒྱས་གཉིས་ཀ་འབྱུང་བ་
འཐད་པ་ཡིན་ནོ། །དེ་ཡང་སྟོང་པ་ཉིད་ཀྱི་དོན་ཇི་ལྟར་ཡིན་པ་བཞིན་བློ་ལ་རུང་ཞིང་ལེགས་པར་ཁོང་དུ་ཆུད་པ་
དེ་ལ་ལས་དགེ་སྡིག་དང་བདེན་པ་བཞི་དང་འཁོར་བ་དང་ཐར་པ་དང་ཀུན་རྫོབ་བདེན་པའི་ཆོས་ཐམས་ཅད་
རུང་ཞིང་འཐད་པ་ཡིན་ལ། སྟོང་པ་ཉིད་ཀྱི་དོན་ཡོད་པའང་མེད་པ་དང་རྟག་པ་དང་མི་རྟག་པ་ལ་སོགས་པར་
བཟུང་ཞིང་། མཐར་འཛིན་པའི་ལྟ་བར་ལྷུང་བ་དེ་ལ་ནི་འཇིག་རྟེན་པའི་ཡང་དག་པའི་ལྟ་བ་སྤང་མི་རུང་ཞིང་
བདག་མེད་རྟོགས་པའི་ཐར་ལམ་ཡང་མི་རུང་བར་འགྱུར་ཏེ། སྤྱོད་འཇུག་ཏུ། བསྟན་རྩ་དགེ་སློང་ཉིད་ཡིན་ན། །དགེ་
སློང་ཉིད་ཀྱང་དཀའ་བ་གནས། །ཞེས་པ་ལྟར་རོ། །
གཉིས་པ་དེ་ཉིད་ལུང་རྣམ་དག་གིས་སྒྲུབ་པ་ནི། འཕགས་པ་ཀླུ་སྒྲུབ་སྐྱོབ་ཉིད་ཀྱིས། །གང་ལ་སྟོང་པ་~63~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཉིད་རུང་བ། །དེ་ལ་ཐམས་ཅད་རུང་བ་ཡིན། །གང་ལ་སྟོང་ཉིད་མི་རུང་བ། །དེ་ལ་ཐམས་ཅད་རུང་མ་ཡིན། །ཞེས་
གསུངས་པ་ཡི་དོན་འདི་ཡིན། །ཞེས་ཁོང་དུ་ཆུད་པར་བྱའོ། །གསེར་འོད་དམ་པར། འཁོར་བའི་ཉེས་དམིགས་
དང་མྱ་ངན་ལས་འདས་པའི་ཕན་ཡོན་ཡང་དག་པར་རིགས་ཅིང་། ཡང་དག་པར་སོ་སོར་རྟོག་པ་འདི་ནི་ཕ་རོལ་
ཏུ་ཕྱིན་པའི་དོན་ཏོ། །མི་སྐྱེ་བའི་ཆོས་ལ་བཟོད་པ་ཡོངས་སུ་རྫོགས་པར་བྱེད་པ་འདི་ནི་ཕ་རོལ་ཏུ་ཕྱིན་པའི་དོན་
ཏོ༑ ༑ཞེས་པ་ལ་སོགས་དུ་མ་གསུངས་ཤིང་། དཀོན་མཆོག་སྤྲིན་ལས། རིགས་ཀྱི་བུ། གལ་ཏེ་དོན་དམ་པ་མེད་
དུ་ཟིན་ན་ཚངས་པར་སྤྱོད་པ་ཡང་དོན་མེད་པར་འགྱུར་རོ། །དེ་བཞིན་གཤེགས་པ་འབྱུང་བ་ཡང་དོན་མེད་པར་
འགྱུར་རོ། །གང་གི་ཕྱིར་དོན་དམ་པ་ཡོད་པས་དེའི་ཕྱིར་བྱང་ཆུབ་སེམས་དཔའ་རྣམས་དོན་དམ་པ་ལ་མཁས་
པ་ཞེས་བྱའོ། །ཞེས་པ་ནི་མེད་པའི་ཕྱོགས་སུ་མ་ལྷུང་ཞིང་ཡོད་པར་གསུངས་སོ། །འཇིག་རྟེན་ལ་འདས་པར་
བསྟོད་པར། ཁྱོད་ཀྱི་ཡེ་ཤེས་སྤྱན་ཉིད་ཀྱིས། །འགྲོ་བ་འདི་དག་ཞི་བར་མཐོང་། །ཞེས་སོ། །འཕགས་པའི་
དགོངས་པ་ནི་སྒྲུབ་བྱེད་དུ་མདོ་དྲངས་པ་བཞིན་ཤེས་པར་བྱའོ། །
ཐེག་པ་ཆེན་པོ་རྒྱུད་བླ་མར། བདེ་གཤེགས་ཁམས་ཀྱི་སྒྲུབ་བྱེད་ནི། །གལ་ཏེ་སེམས་ཅན་ཁམས་མེད་
ན༑ ༑སྡུག་ལ་སྐྱོ་བར་མི་འགྱུར་ཞིང་། །མྱ་ངན་འདས་ལ་འདོད་པ་དང་། །དོན་གཉེར་སྨོན་པའང་མེད་པར་
འགྱུར། །ཞེས་གསུངས་པ་ཡང་འདི་ཉིད་དོ། །ཞེས་པའི་དོན། ལྷ་མོ་དཔལ་ཕྲེང་གི་མདོར། བཅོམ་ལྡན་འདས་
གལ་ཏེ་དེ་བཞིན་གཤེགས་པའི་སྙིང་པོ་མ་མཆིས་ན་ནི། སྡུག་བསྔལ་ལས་སྐྱོ་བར་མི་འགྱུར་བ་དང་། མྱ་ངན་
ལས་འདས་པའང་འདོད་པ་དང་འདུན་པ་དང་དོན་དུ་གཉེར་བ་དང་། སྨོན་པ་མེད་པར་འགྱུར་རོ། །ཞེས་
གསུངས་པ་ཁམས་ཀྱི་རྣམ་པར་གཞག་པ་བཅུའི་ནང་ནས་བཞི་པ་ལས་ཀྱི་དོན་གཏན་ལ་འབེབས་པ་ཡིན་ཏེ།
སངས་རྒྱས་ཀྱི་ཁམས་རྣམ་པར་དག་པའི་རིགས་ནི། ལོག་པ་ཉིད་དུ་ངེས་པའི་སེམས་ཅན་རྣམས་ལ་ཡང་ལས་
གཉིས་ཉེ་བར་གནས་ཏེ། འཁོར་བ་སྡུག་བསྔལ་མཐོང་ནས་སྐྱོ་བ་བསྐྱེད་པ་དང་། མྱ་ངན་ལས་འདས་པ་བདེ་
བའི་ཡོན་ཏན་མཐོང་ནས་འདོད་པ་དོན་དུ་གཉེར་བ་དང་སྨོན་པ་བསྐྱེད་པའོ། །འདུན་པའི་མངོན་པར་འདོད་
པའོ། །འདོད་པ་ནི་དོན་དེ་ལས་ཕྱོགས་པའོ། །དོན་དུ་གཉེར་བ་ནི་ཐོབ་པའི་ཐབས་འཚོལ་བའོ། །སྨོན་པ་ནི་དེ་
ལ་སེམས་མངོན་པར་འདུ་བྱེད་པའོ། །ལོག་སྲེད་ཅན་ལ་རིགས་སད་པར་བྱེད་པའི་རྐྱེན་མེད་པ་དེ་སྲིད་དུ་ལས་
གཉིས་མངོན་དུ་གྱུར་པ་མེད་ཀྱང་། རིགས་སད་པར་བྱེད་པའི་སྐྱེས་བུ་དམ་པ་ལ་བརྟེན་པ་དང་། ཚོགས་
བསགས་པ་དང་། སྨོན་ལམ་བཏབ་པ་དང་། མཐུན་པའི་ཡུལ་ན་གནས་པ་དང་། འཁོར་ལོ་བཞི་པོ་འབྱོར་པའི་
ཚེ་རིགས་སད་པས་བྱང་ཆུབ་གསུམ་པོ་ལ་འདོད་པ་དང་དོན་གཉེར་འབྱུང་བ་སྟེ། ཡེ་ཤེས་སྣང་བ་རྒྱན་གྱི་~64~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མདོར། ལོག་པ་ཉིད་དུ་ངེས་པའི་རྒྱུད་དུ་གྱུར་པའི་སེམས་ཅན་རྣམས་ཀྱི་ལུས་ལ་ཡང་དེ་བཞིན་གཤེགས་པའི་
ཉི་མའི་དཀྱིལ་འཁོར་གྱི་ཡེ་ཤེས་ཀྱི་འོད་ཟེར་ཕོག་པས་དེ་དག་ལ་ཕན་ཐོགས་པར་འགྱུར་ཅིང་། མ་འོངས་པའི་
རྒྱུ་ཡང་དག་པར་སྐྱེས་པ་ན། དགེ་བའི་ཆོས་རྣམས་ཀྱིས་རྣམ་པར་འཕེལ་བ་ཡང་འགྱུར་རོ། །ཞེས་གསུངས་སོ། །འོ་
ན་མྱ་ངན་ལས་འདས་པ་ཆེན་པོ་ལ་སོགས་པའི་མདོར། ལོག་སྲེད་ཅན་གཏན་མྱ་ངན་ལས་མི་འདའ་བར་བསྟན་
པ་དང་འགལ་ལོ་ཞེ་ན། དེ་ནི་ཐེག་ཆེན་ལ་ཞེ་སྡང་བ་ནི་ལོག་སྲེད་ཀྱི་རྒྱུ་ཡིན་པས་དུས་ཡུན་རིང་པོར་ཐར་པ་མི་
འཐོབ་པའི་ཕྱིར། ཞེ་སྡང་བ་དེ་རྣམ་པར་བཟློག་པའི་དོན་དུ་དུས་གཞན་ལ་དགོངས་ནས་གསུངས་སོ་ཞེས་
འཕགས་པ་ཐོགས་མེད་བཞེད་དོ། །
ཉེ་བར་ལེན་པའི་ཕུང་པོ་ལྔ། །སྡུག་བསྔལ་ཡིན་ཅིང་མྱང་ངན་ལས། །འདས་པ་བདེ་བ་ཡིན་པས་
ན༑ ༑སེམས་ནི་རང་གནས་བསྙེགས་པའི་ཕྱིར། །མེ་ཡི་སྒྲུབ་བྱེད་ཚ་བ་ལྟར། །བདེ་གཤེགས་ཁམས་ཀྱི་སྒྲུབ་
བྱེད་འཐད། །ཅེས་པ། རྒྱུ་ཉོན་མོངས་པས་བྱས་པའི་ལས་ནི་ཉེ་བར་ལེན་པ་ཡིན་ལ། དེའི་འབྲས་བུ་ཟག་
བཅས་ཀྱི་ཕུང་པོ་ལྔ་སྡུག་བསྔལ་ཡིན་ཅིང་གློ་བུར་གྱི་དྲི་མ་ཡིན་ལ། སེམས་ཀྱི་རང་བཞིན་འོད་གསལ་བ་ནི་མྱ་
ངན་ལས་འདས་པ་དང་བདེ་བ་ཡིན་པས། སེམས་རང་གནས་སུ་བསྙེགས་པའི་ཕྱིར། མཐར་ཐུག་མྱ་ངན་ལས་
འདས་པ་ཐོབ་པ་འཐད་དེ། ཆུ་རང་གནས་བསྙེགས་པས་དྭངས་མར་འགྱུར་བ་དང་། ནམ་མཁའ་རང་གནས་
བསྙེགས་པས་སྤྲིན་དང་རྡུལ་དང་། བྲལ་བའི་རྣམ་དག་ཏུ་འགྱུར་བ་ལྟར་རོ། །དེས་ན་སེམས་ཅན་རང་བཞིན་
གྱིས་རྣམ་པར་དག་པའི་གནས་སུ་བསྙེགས་པས་གློ་བུར་གྱི་དྲི་མ་དང་བྲལ་ནས་ཆོས་ཀྱི་སྐུ་ཐོབ་པའི་ཐ་སྙད་
དོན་མཐུན་སྦྱར་དུ་རུང་ཞིང་། སེམས་ཅན་ཐམས་ཅད་ལ་བདེ་བར་གཤེགས་པའི་སྙིང་པོ་ཡོད་པའི་སྒྲུབ་བྱེད་
མདོ་དང་བསྟན་བཅོས་སུ་གསུངས་པ་རྣམས་ཀྱང་འཐད་དེ། དཔེར་ན་མེའི་རང་བཞིན་ཚ་ཞིང་བསྲེག་པ་ཡིན་
པས་ཐལ་བས་གཡོགས་པའི་འོག་ན་མེ་ཡོད་པའི་སྒྲུབ་བྱེད་ལ་སྟེང་ན་དྲོད་ཚ་བ་འདུག་པ་བཞིན་ནོ། །འགའ་
ཞིག་མེའི་རང་བཞིན་ཞེས་འདོན་པ་རིགས་ཟེར་བ་ལྟར་ནའང་དོན་གཅིག་ཡོད་པར་སེམས་སོ། །
འདི་དོན་རྒྱས་པར་བརྒྱད་སྟོང་པའི། །ཆོས་འཕགས་ཀྱི་ནི་ལེའུར་ལྟོས། །ཞེས་པ། འཕགས་པ་ཆོས་
འཕགས་ལ་རྒྱལ་སྲས་རྟག་ཏུ་ངུས་དེ་བཞིན་གཤེགས་པ་དེ་དག་གང་ནས་བྱོན་གང་དུ་བཞུད་ཅེས་དྲིས་པས།
ལན་དུ། དེ་བཞིན་གཤེགས་པ་དེ་དག་གང་ནས་ཀྱང་མ་བྱོན་གང་དུ་ཡང་མ་བཞུད་དོ། །དེ་བཞིན་ཉིད་ལས་མ་
གཡོས་སོ། །དེ་བཞིན་ཉིད་གང་ཡིན་པ་དེ་ནི་དེ་བཞིན་གཤེགས་པའོ། །ཞེས་པ་དང་། སྨིག་སྒྱུ་གཡོ་བ་མཐོང་ན་
སྨིག་སྒྱུའི་ཆུ་དེ་གང་ནས་འོངས། གང་དུ་སོང་། ཆུ་མེད་པ་ལ་ཆུར་ཤེས་པ་དེ་བཞིན་དུ། དེ་བཞིན་གཤེགས་པ་~65~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལ་གཟུགས་དང་སྒྲར་མངོན་པར་ཞེས་ནས་བཞུད་པ་དང་རྟོག་པ་དེ་ནི་བྱིས་པ་ཤེས་རབ་འཆལ་པའོ། །ཞེས་པ་
དང་། ཆོས་ཐམས་ཅད་རྨི་ལམ་ལྟ་བུར་ཤེས་པ་དེས། ཆོས་གང་ལའང་འགྲོ་བ་དང་འོང་བ་དང་། སྐྱེ་བ་དང་
འགག་པར་མི་རྟག་གོ། །དེ་བཞིན་གཤེགས་པ་ཆོས་ཉིད་དུ་རབ་ཏུ་ཤེས་པ་དེ་ནི་བླ་ན་མེད་པ་ཡང་དག་པར་
རྫོགས་པའི་སངས་རྒྱས་བྱང་ཆུབ་ལ་ཉེ་བ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའོ། །ཡུལ་འཁོར་གྱི་
བསོད་སྙོམས་དོན་ཡོད་པར་ཟ་བའོ། །འཇིག་རྟེན་གྱི་སྦྱིན་གནས་སོ། །ཞེས་པ་དང་། དཔེར་ན་རྒྱ་མཚོའི་རིན་
པོ་ཆེ་ཕྱོགས་བཅུ་གང་ནས་ཀྱང་མ་འོངས་ཏེ། འོན་ཀྱང་སེམས་ཅན་རྣམས་ཀྱི་དགེ་བའི་རྩ་བ་ལས་བྱུང་ངོ་། །རྒྱུ་
མེད་པར་མི་འབྱུང་སྟེ། རྒྱུ་དང་རྐྱེན་དང་གཞི་ལ་རག་ལས་པ་ལ་བརྟེན་ནས་འབྱུང་ངོ་། །རིན་པོ་ཆེ་རྣམས་
འགག་པའི་ཚེ་གང་དུ་ཡང་མི་འཕོ་སྟེ། རྐྱེན་མེད་པས་ན་འགག་གོ། །སངས་རྒྱས་བཅོམ་ལྡན་འདས་ཀྱི་སྐུ་དེ་
དག་ཀྱང་རྒྱུ་མེད་པ་མ་ཡིན་ཏེ། སྔོན་གྱི་སྤྱད་པ་ལས་ཡོངས་སུ་གྲུབ་པ། རྒྱུ་དང་རྐྱེན་ལ་རག་ལས་པ། སྔོན་གྱི་
འཕྲིན་ལས་རྣམ་པར་སྨིན་པ་ལས་བྱུང་བ་ཡིན་ནོ། །རྐྱེན་རྣམས་ཡོད་ན་སྐུ་མངོན་པར་གྲུབ་པར་འགྱུར་ཏེ་རྐྱེན་
མེད་ན་མི་འགྲུབ་བོ། །པི་ཝང་གི་སྒྲ་ནི་ཁོག་པ་དང་པགས་པ་དང་རྒྱུད་དང་རྩོལ་བ་ལ་བརྟེན་པ་བཞིན་ནོ། །དེ་
བཞིན་དུ་སངས་རྒྱས་བཅོམ་ལྡན་འདས་ཀྱི་སྐུ་ཡོངས་སུ་འགྲུབ་པ་ཡང་རྒྱུ་དང་རྐྱེན་ལ་རག་ལས་པ། དགེ་བའི་
རྩ་བ་དུ་མས་ཡོངས་སུ་གྲུབ་པ་ཡིན་ནོ། །རྒྱུ་གཅིག་ལས་མ་ཡིན། རྐྱེན་གཅིག་ལས་མ་ཡིན། དགེ་བའི་རྩ་བ་
གཅིག་གིས་སངས་རྒྱས་ཀྱི་སྐུ་རབ་ཏུ་ཕྱེ་བ་མ་ཡིན། རྒྱུ་དང་རྐྱེན་མང་པོ་ཚོགས་པ་ལས་བྱུང་བ་ཡིན་ཏེ། དེ་ནི་
གང་ནས་ཀྱང་མ་བྱོན་རྒྱུ་དང་རྐྱེན་ཚོགས་པ་མེད་ན་གང་དུའང་མ་བཞུད་དོ། །དེ་བཞིན་གཤེགས་པ་བྱོན་པ་
དང་བཞུད་པའང་དེ་ལྟར་དུ་བལྟ་བར་བྱའོ། །ཁྱོད་ཀྱིས་ཆོས་ཐམས་ཅད་ཀྱི་ཆོས་ཉིད་ཀྱང་འདི་བཞིན་དུ་ཁོང་དུ་
ཆུད་པར་གྱིས་ཤིག  །ཅེས་གསུངས་པས། སེམས་ཅན་གྱི་ཁམས་རང་བཞིན་གྱིས་རྣམ་པར་དག་པ་ཡོད་པ་དང་
མེད་པ་ལ་སོགས་ཀྱི་སྤྲོས་པ་དང་བྲལ་བ་རྒྱ་མཚོ་ཆེན་པོ་དང་འདྲ་བ་ལས་རྫོགས་པའི་སངས་རྒྱས་རིན་པོ་ཆེ་
འགྲུབ་པའི་མཐུན་རྐྱེན་ཐམས་ཅད་ཚང་ན་འབྱུང་ལ། མ་ཚང་ན་མི་འབྱུང་བ་ནི་སྒྲ་བཞིན་ནོ། །ཁམས་རང་
བཞིན་གྱིས་རྣམ་པར་དག་པ་དེ་ལས་དོན་གཞན་དུ་གྱུར་པའི་སངས་རྒྱས་བྱོན་པ་དང་བཞུད་པའང་མེད། །གདུལ་
བྱའི་དོན་དུ་གཟུགས་ཀྱི་སྐུའི་སྣང་བ་ཇི་ལྟར་འཚམ་པ་འབྱུང་བ་ནི་སྨིག་རྒྱུ་དང་རྨི་ལམ་དང་ཡིད་བཞིན་གྱི་ནོར་
བུའི་དཔེས་གསལ་བར་གསུངས་པ་ཡིན་ནོ། །ཞེས་ཆོས་རྗེའི་དགོངས་པ་མ་ནོར་བར་ཟུངས་ཤིག  །དེ་ལྟར་མ་
གོ་བས་ཁ་ཅིག་ན་རེ། ཆོས་འཕགས་ཀྱི་ལེའུར་བདེ་གཤེགས་སྙིང་པོའི་བཤད་པ་གཏན་ནས་མི་འདུག་ཅེས་
ཟེར་བའང་སྣང་ངོ་། ། ~66~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གསུམ་པ་བཀའ་དང་བསྟན་བཅོས་ཀྱི་དོན་ངེས་པར་གཏན་ལ་དབབ་པ་ལ། གཞུང་ཚིག་གི་འབྲུ་བསྣན་
པ་དང་། སྤྱི་དོན་གྱིས་ཞིབ་པར་བཤད་པའོ། །དང་པོ་ནི། འོན་ཀྱང་མདོ་སྡེ་འགའ་ཞིག་དང་། །ཐེག་པ་ཆེན་པོ་
རྒྱུད་བླ་མར། །གོས་ངན་ནང་ནས་རིན་ཆེན་ལྟར། །སེམས་ཅན་རྣམས་ལ་སངས་རྒྱས་ཀྱི། །སྙིང་པོ་ཡོད་པར་
གསུངས་པ་ནི། །དགོངས་པ་ཡིན་པས་ཤེས་པར་བྱ། །ཞེས་པ། དེ་བཞིན་གཤེགས་པའི་སྙིང་པོའི་མདོ་དང་།
དེའི་དགོངས་པ་འགྲེལ་བའི་བསྟན་བཅོས་རྒྱུད་བླ་མར། གོས་རུལ་དྲི་མི་ཞིམ་པས་དཀྲིས་པའི་ནང་ན་དེ་བཞིན་
གཤེགས་པའི་སྐུ་རིན་པོ་ཆེ་རང་བཞིན་ཡོད་པ་བཞིན་དུ། འདོད་ཆགས་ལ་སོགས་ཉོན་མོངས་པ་དང་མཐོང་བ་
དང་སྒོམ་པའི་ལམ་གྱིས་གཞོམ་པར་བྱ་བའི་ཕྱིར་སྡིག་པ་ཤིན་ཏུ་སྟུག་པོས་དཀྲིས་པའི་སེམས་ཅན་རྣམས་ལ་དེ་
བཞིན་གཤེགས་པའི་སྙིང་པོ་མཚན་དང་དཔེ་བྱད་ཀྱིས་སྤྲས་པ་འདུས་མ་བྱས་པ་བརྟག་པ་བརྟན་པ་གདོད་མ་
ནས་ཡོད་པར་གསུངས་པ་ནི་དྲང་དོན་དགོངས་པ་ཅན་དུ་ཤེས་པར་བྱ་སྟེ།
དེ་ཡི་དགོངས་གཞི་སྟོང་ཉིད་ཡིན། །དགོས་པ་སྐྱོན་ལྔ་སྤངས་ཕྱིར་གསུངས། །དངོས་ལ་གནོད་བྱེད་
ཚད་མ་ནི། །དེ་འདྲའི་སངས་རྒྱས་ཁམས་ཡོད་ན། །མུ་སྟེགས་བདག་དང་མཚུངས་པ་དང་། །བདེན་པའི་དངོས་
པོར་འགྱུར་ཕྱིར་དང་། །ངེས་པའི་དོན་གྱི་མདོ་སྡེ་དང་། །རྣམ་པ་ཀུན་ཏུ་འགལ་ཕྱིར་རོ། །ཞེས་པ། དགོངས་
གཞི་སེམས་ཀྱི་ཆོས་ཉིད་སྤྲོས་བྲལ་སྟོང་པ་ཉིད་སྐྱེ་འགག་དང་བྲལ་བ་རང་བཞིན་གྱིས་རྣམ་པར་དག་པ་ལ་
དགོངས་ནས། དགོས་པ་སེམས་ཞུམ་པ་དང་སེམས་ཅན་དམན་པ་ལ་བརྙས་པ་ལ་སོགས་ཉེས་པ་ལྔ་སྤང་བར་
བྱ་བའི་ཕྱིར་གསུངས་ཤིང་། དངོས་ཡིན་པ་ལ་གནོད་བྱེད་ཀྱི་ཚད་མ་ནི། ཕྱི་རོལ་མུ་སྟེགས་བྱེད་ཀྱིས་འདོད་པའི་
བདག །གྲངས་ཅན་གྱི་ཤེས་རིག་ཀུན་ལ་ཁྱབ་པའི་རྟག་པ་གཅིག་པུ་དང་། དབང་ཕྱུག་པས་གསལ་དྭངས་རྟག་
པ་གཅིག་པུ་དང་། ཁྱབ་འཇུག་པས་ཀུན་ཁྱབ་ཀྱི་བློ་གཅིག་པུར་བདེན་པ་དང་། གཅེར་བུ་པས་བདག་རང་
བཞིན་རྟག་ལ་གནས་སྐབས་མི་རྟག་པ། རང་རང་གི་ལུས་ཚད་ཙམ་དང་། རིག་པ་ཅན་པ་བདག་དཀར་ལ་
འཚེར་བ་སྣུམ་ལ་འདྲིལ་བ་ཙ་ན་ཀའི་འབྲུ་དང་ཉུང་དཀར་དང་རྡུལ་ཕྲ་མོ་ཙམ་གྱི་ཚད་བདག་གི་སྙིང་གི་ནང་ན་
འོད་འབར་བར་གནས་པ་ལ་སོགས་བདག་རྟག་པའི་རང་བཞིན་དུ་འདོད་ཚུལ་དུ་ཡོད་དེ། ཨཱརྻ་དེ་བའི་ཞལ་སྔ་
ནས། ལ་ལར་ཀུན་ཏུ་སོང་བར་མཐོང་། །ལ་ལས་སྐྱེས་བུའི་ལུས་ཚད་ཞིག །ལ་ལས་རྡུལ་ཕྲན་ཙམ་ཞིག་སྟེ། །ཤེས་
རབ་ཅན་གྱིས་མེད་ཅེས་མཐོང་། །ཞེས་གསུངས་ཏེ། མུ་སྟེགས་ཀྱིས་བདག་དང་། ཁྱད་པར་མེད་པར་བདེན་
པའི་དངོས་པོ་ཁས་བླངས་པར་འགྱུར་བའི་ཕྱིར་དང་། ཆོས་ཐམས་ཅད་བདེན་མེད་སྤྲོས་བྲལ་དུ་སྟོན་པའི་མདོ་
རྣམས་དང་འགལ་བའི་ཕྱིར་རོ། །~67~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འདི་དོན་དེ་བཞིན་གཤེགས་པ་ཡི། །སྙིང་པོའི་ལེའུའི་མདོ་སྡེ་ལྟོས། །ཞེས་པའི་དོན་ནི་སྟོང་ཉིད་བཟོད་
མ་ནས་ཞི་བའི་དོན་ལ་བདེ་གཤེགས་སྙིང་པོར་གསུངས་པ་ཡིན་གྱིས། བདེན་པའི་དངོས་པོར་མ་གསུངས་ཏེ་ད་
དུང་མདོ་ལ་ཐོས་བསམ་གྱིས་ཞིབ་ཏུ་དཔྱོད་ཅིག་ཅེས་པའོ། །
སློབ་དཔོན་ཟླ་བ་གྲགས་པས་ཀྱང་། །དབུ་མ་ལ་ནི་འཇུག་པ་ལས། །བདེ་གཤེགས་སྙིང་པོ་དྲང་
དོན་དུ། །གསུངས་པ་དེ་ཡང་ཤེས་པར་གྱིས། །ཞེས་པ་དབུ་མ་ལ་འཇུག་པར། །རྣམ་པ་དེ་ལྟའི་མདོ་སྡེ་གཞན་
ཡང་ནི། །དྲང་དོན་ཉིད་དུ་ལུང་འདིས་གསལ་བར་བྱེད། །ཅེས་པའི་འགྲེལ་པར་མདོ་དགོངས་འགྲེལ་དུ་རང་
བཞིན་གསུམ་གསུངས་པའི་ཀུན་བཏགས་མེད་པ་དང་། གཞན་དབང་ཡོད་པ་དང་། ལེན་པའི་རྣམ་པར་ཤེས་
པ་ཟབ་ཅིང་ཕྲ། །ཞེས་པ་ལ་སོགས་པ་དང་། བཅོམ་ལྡན་འདས་ཀྱིས་དེ་བཞིན་གཤེགས་པའི་སྙིང་པོ་གསུངས་
པ་དེ་རང་བཞིན་གྱིས་འོད་གསལ་བ་ཐོག་མ་ནས་རྣམ་པར་དག་པ། མཚན་སུམ་ཅུ་རྩ་གཉིས་དང་ལྡན་པ།
སེམས་ཅན་ཐམས་ཅད་ཀྱི་ལུས་ཀྱི་ནང་ན་མཆིས་པར་བརྗོད་དེ། རིན་པོ་ཆེ་རིན་ཐང་ཆེན་པོ་གོས་དྲི་མ་ཅན་
གྱིས་ཡོངས་སུ་དཀྲིས་པ་ལྟར། ཕུང་པོ་དང་ཁམས་དང་སྐྱེ་མཆེད་ཀྱིས་གོས་ཀྱིས་ཡོངས་སུ་དཀྲིས་པ། འདོད་
ཆགས་ཞེ་སྡང་གཏི་མུག་ཟིལ་གྱིས་ནོན་པ། ཡོངས་སུ་རྟོག་པའི་དྲི་མ་ཅན་དུ་གྱུར་པ། བརྟག་པ་བརྟན་པ་ཐེར་
ཟུག་པར་མི་བརྗོད་ན། དེ་བཞིན་གཤེགས་པའི་སྙིང་པོ་སྨྲ་བ་འདི་མུ་སྟེགས་བྱེད་ཀྱི་བདག་ཏུ་སྨྲ་བ་དང་ཇི་ལྟར་
འདྲ་བ་མ་ལགས། མུ་སྟེགས་བྱེད་རྣམས་ཀྱང་རྟག་པ་བྱེད་པ་མེད་པ་ཁྱབ་པ་མི་འཇིག་པའོ། །ཞེས་སྨྲ་བར་
བགྱིད་དོ། །བཀའ་སྩལ་པ། བློ་གྲོས་ཆེན་པོ། ངའི་དེ་བཞིན་གཤེགས་པའི་སྙིང་པོ་བསྟན་པ་ནི་མུ་སྟེགས་ཀྱི་
བདག་ཏུ་སྨྲ་བ་དང་མཚུངས་པ་མ་ཡིན་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རྣམས་ནི། སྟོང་པ་ཉིད་དང་། ཡང་དག་པའི་མཐའ་དང་། མྱ་ངན་ལས་འདས་པ་དང་། མ་སྐྱེས་པ་
དང་། མཚན་མ་མེད་པ་དང་། སྨོན་པ་མེད་པ་ལ་སོགས་པའི་ཚིག་གི་དོན་རྣམས་ལ་དེ་བཞིན་གཤེགས་པའི་
སྙིང་པོར་བསྟན་པར་བྱས་ནས་བྱིས་པ་རྣམ་བདག་མེད་པས་འཇིགས་པར་འགྱུར་བའི་གནས་སྤང་པའི་ཕྱིར་དུ།
དེ་བཞི་གཤེགས་པའི་སྙིང་པོའི་སྒོ་བསྟན་པས་རྣམ་པར་མི་རྟོག་པའི་གནས་སྣང་བ་མེད་པའི་སྤྱོད་ཡུལ་སྟོན་ཏེ།
མ་འོངས་པ་དང་ད་ལྟར་བྱུང་བའི་བྱང་ཆུབ་སེམས་དཔའ་ཆེན་པོ་རྣམས་ཀྱིས་བདག་ལ་མངོན་པར་ཞེན་པར་མི་
བྱའོ། །ཞེས་པ་ནས། དེའི་ཕྱིར་བློ་གྲོས་ཆེན་པོ། དེ་བཞིན་གཤེགས་པའི་སྙིང་པོ་བསྟན་པ་ནི། མུ་སྟེགས་ཀྱི་
བདག་ཏུ་སྨྲ་བའི་བསྟན་པ་དང་མི་འདྲའོ། །ཞེས་པའི་ལུང་འདིས་བདེ་གཤེགས་སྙིང་པོ་དྲང་དོན་དུ་མངོན་པར་
གསལ་བར་བྱས་ཞེས་འབྱུང་ངོ་། །~68~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གཉིས་པ་སྤྱི་དོན་ལ། དེ་བཞིན་གཤེགས་པའི་སྙིང་པོ་གང་ཡིན་ངོས་བཟུང་བ། དེ་དྲང་དོན་དང་ངེས་
དོན་དུ་གསུངས་པའི་དོན་བཤད་པ། འཁོར་ལོ་རིམ་པ་གསུམ་མི་འགལ་བར་བསྟན་པས་དོན་བསྡུ་བ་དང་
གསུམ། དང་པོ་ནི། མདོ་ལས་ཤཱ་རིའི་བུ། སེམས་ཅན་གྱི་ཁམས་ཞེས་བྱ་བ་ནི། དེ་བཞིན་གཤེགས་པའི་སྙིང་
པོའི་ཚིག་བླ་དྭགས་སོ། །ཤཱ་རིའི་བུ། དེ་བཞིན་གཤེགས་པའི་སྙིང་པོ་ཞེས་བྱ་བ་འདི་ནི་ཆོས་ཀྱི་སྐུའི་ཚིག་བླ་
དྭགས་སོ། །ཞེས་པ་དང་། ཤ་རིའི་བུ། དེའི་ཕྱིར་ན་སེམས་ཅན་གྱི་ཁམས་ཀྱང་གཞན་ལ་ཆོས་ཀྱི་སྐུ་ཡང་གཞན་
པ་ནི་མ་ཡིན་ཏེ། སེམས་ཅན་གྱི་ཁམས་ཉིད་ཆོས་ཀྱི་སྐུ་ཆོས་ཀྱི་སྐུ་ཉིད་སེམས་ཅན་གྱི་ཁམས་ཏེ། འདི་ནི་དོན་
གྱིས་གཉིས་སུ་མེད་དེ་ཡི་གེ་ཐ་དད་པ་ཡིན་ནོ། །ཞེས་པ་དང་། རྒྱལ་ཚབ་བྱམས་པས། དེ་བཞིན་ཉིད་འདི་
ཐམས་ཅད་ལ། །ཁྱད་པར་མེད་ཀྱང་དག་གྱུར་པས། །དེ་བཞིན་གཤེགས་ཉིད་དེ་ཡི་ཕྱིར། །འགྲོ་ཀུན་དེ་ཡི་སྙིང་
པོ་ཅན། །ཞེས་དང་། དེ་ཡི་རང་བཞིན་ཆོས་སྐུ་དང་། །དེ་བཞིན་ཉིད་དང་རིགས་དང་སྟེ། །ཞེས་པ་དང་། དཔལ་
ལྡན་ཀླུ་སྒྲུབ་ཀྱིས། གང་ཞིག་ཡོངས་སུ་མ་ཤེས་པས། །སྲིད་པ་གསུམ་དུ་འཁོར་གྱུར་ཅིང་། །སེམས་ཅན་རྣམས་
ལ་ངེས་གནས་པའི། །ཆོས་ཀྱི་དབྱིངས་ལ་ཕྱག་འཚལ་ལོ། །དེ་ཉིད་སྦྱང་བ་བྱས་པ་ན། །དག་པ་དེ་ཉིད་མྱ་ངན་
འདས། །ཆོས་ཀྱི་སྐུ་ཡང་དེ་ཉིད་ཡིན། །ཞེས་པ་དང་། ས་ཡི་དཀྱིལ་ན་ཡོད་པའི་ཆུ། །དྲི་མ་མེད་པར་གནས་པ་
ལྟར། །ཉོན་མོངས་ནང་ན་ཡེ་ཤེས་ཀྱང་། །དེ་བཞིན་དྲི་མ་མེད་པར་གནས། །ཞེས་པ་དང་། དཔལ་ཕྲེང་ལས།
བཅོམ་ལྡན་འདས་རྫོགས་པའི་སངས་རྒྱས་ཀྱི་ཆོས་ཀྱི་སྐུ་གློ་བུར་གྱི་དྲི་མའི་སྦུབ་ལས་མ་གྲོལ་བ་ལ་དེ་བཞིན་
གཤེགས་པའི་སྙིང་པོ་ཞེས་བགྱིའོ། །ཞེས་པ་དང་། ཐོགས་མེད་ཞབས་ཀྱིས། སེམས་ཅན་ཕུང་པོའི་ནང་ན་
སངས་རྒྱས་ཡེ་ཤེས་གནས། །དེ་ན་རང་བཞིན་གཉིས་མེད་ཕྱིར་ན་དྲི་མ་མེད། །སངས་རྒྱས་རིགས་ལ་འབྲས་
བུར་ཉེ་བར་བཏགས་ནས་ནི། །ལུས་ཅན་ཐམས་ཅད་སངས་རྒྱས་སྙིང་པོར་བརྗོད་པ་ཡིན། །ཞེས་པ་དང་། རྒྱུད་
བླའི་འགྲེལ་པར། དྲི་མ་དང་བཅས་པའི་དེ་བཞིན་ཉིད་ནི་ཉོན་མོངས་པའི་སྦུབས་ལས་མ་གྲོལ་བའི་ཁམས་ལ་
དེ་བཞིན་གཤེགས་པའི་སྙིང་པོ་ཞེས་བརྗོད་པ་གང་ཡིན་པའོ། །དྲི་མ་མེད་པའི་དེ་བཞིན་ཉིད་ནི་དེ་ཉིད་སངས་
རྒྱས་ཀྱི་སར་གནས་ཡོངས་སུ་གྱུར་པའི་མཚན་ཉིད་དེ་བཞིན་གཤེགས་པའི་ཆོས་ཀྱི་སྐུ་ཞེས་བརྗོད་པ་གང་ཡིན་
པའོ། །དྲི་མ་མེད་པའི་སངས་རྒྱས་ཀྱི་ཡོན་ཏན་གང་ཡིན་པ་ནི་གནས་གྱུར་པའི་མཚན་ཉིད་དེ་བཞིན་གཤེགས་
པའི་ཆོས་ཀྱི་སྐུ་ཉིད་ལ་ཡོད་པ་འཇིག་རྟེན་ལས་འདས་པའི་སྟོབས་བཅུ་ལ་སོགས་པ་སངས་རྒྱས་ཀྱི་ཆོས་གང་
དག་ཡིན་པའོ། །ཞེས་པ་དང་། བྲམ་ཟེ་ཆེན་པོའི་རྟོགས་བརྗོད་དུ། ནང་ན་ཡོད་པ་ཕྱི་རུ་ཕྱིན་ནས་ཚོལ། །ཁྱིམ་
བདག་མཐོང་ནས་ཁྱིམ་བདག་མོ་ལ་འདྲི། །མཁས་པ་བསྟན་བཅོས་འཆད་པ་རྣམས་ཀྱིས་ཀྱང་། །སེམས་ལ་~69~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
སངས་རྒྱས་འདུག་པ་མ་མཐོང་ངོ་། །ཞེས་གསུངས་པ་ལ་སོགས་པ་ཐམས་ཅད་མཁྱེན་པ་སྲས་དང་བཅས་པའི་
བཀའ་བསྟན་བཅོས་དྲི་མ་མེད་པ་རྣམས་ཀྱི་དགོངས་པ་དེ་བཞིན་གཤེགས་པའི་སྙིང་པོ་ནི། སེམས་ཅན་ཐམས་
ཅད་ཀྱི་རྒྱུ་ལ་རང་བཞིན་གྱིས་རྣམ་པར་དག་པའི་བདག་ཉིད་དུ་བཞུགས་ཤིང་། གློ་བུར་གྱི་དྲི་མ་དང་བཅས་
པའི་ཚེ་འཁོར་བའི་ཆོས་རྣམས་ཀྱི་གཞི་བྱེད་ལ། ཐར་པའི་ལམ་སྒྲུབ་པའི་རྟེན་ཡང་ཡིན་ཞིང་། དྲི་མ་མཐའ་དག་
དང་བྲལ་བར་གྱུར་ནས་སངས་རྒྱས་ཀྱི་ཆོས་སྐུ་ཞེས་བྱ་བ་གཟུགས་སྐུ་རྣམ་གཉིས་དང་མཛད་པ་རྒྱ་ཆེན་པོ་རྒྱུན་
མི་འཆད་པའི་རྟེན་བྱེད་པ་དེ་ཡིན་ནོ། །བསྟན་བཅོས་འདིའི་དགོངས་པའང་འདི་ཉིད་ཡིན་པར་གདོན་མི་ཟ་སྟེ།
གོང་དུ་བདེ་གཤེགས་སྙིང་པོ་ལ་ལོག་པར་རྟོག་པ་སེལ་བའི་སྐབས་སུ་གསལ་བར་གསུངས་སོ། །སྙིང་པོ་དེ་ནི་
ཐར་པའི་ལམ་དུ་མ་ཞུགས་པའི་སོ་སོ་སྐྱེ་བོ་དང་ཉན་ཐོས་དང་རང་སངས་རྒྱས་དང་ཐེག་པ་ལ་གསར་དུ་ཞུགས་
པའི་བྱང་ཆུབ་སེམས་དཔའ་རྣམས་ཀྱིས་མི་མཐོང་སྟེ། དཔལ་འཕྲེང་ལས། བཅོམ་ལྡན་འདས་དེ་བཞིན་
གཤེགས་པའི་སྙིང་པོ་ནི་འཇིག་ཚོགས་ལ་ལྟ་བར་ལྷུང་བ་རྣམས་དང་། ཕྱིན་ཅི་ལོག་ལ་མངོན་པར་དགའ་བ་
རྣམས་དང་། སྟོང་པ་ཉིད་ལ་སེམས་རྣམ་པར་གཡེང་བ་རྣམས་ཀྱི་སྤྱོད་ཡུལ་མ་ལགས་སོ། །ཞེས་པ་དང་། རྒྱུད་
བླར། རང་བྱུང་རྣམས་ཀྱི་དོན་དམ་དེ། །དད་པ་ཉིད་ཀྱིས་རྟོགས་བྱ་ཡིན། །ཉི་མའི་དཀྱིལ་འཁོར་འོད་འབར་བ། །མིག་
མེད་པས་ནི་མཐོང་བ་མེད། །ཅེས་སོ། །གང་ཟག་བཞི་པོ་དེས་མི་མཐོང་བའི་རྒྱུ་མཚན། དཔལ་འཕྲེང་གིས།
བཅོམ་ལྡན་འདས་དེ་བཞིན་གཤེགས་པའི་སྙིང་པོ་ལ་ནི་སྐྱེ་བའམ་འགུམ་པའམ་འཕོ་བའམ་འབྱུང་བའང་མ་
མཆིས་སོ། །བཅོམ་ལྡན་འདས། དེ་བཞིན་གཤེགས་པའི་སྙིང་པོ་ནི་འདུས་བྱས་ཀྱི་མཚན་ཉིད་ཀྱི་ཡུལ་ལས་
འདས་པ་ལགས་སོ། །བཅོམ་ལྡན་འདས། དེ་བཞིན་གཤེགས་པའི་སྙིང་པོ་ནི་རྟག་པ་དང་བརྟན་པ་དང་ཐེར་
ཟུག་པ་ལགས་སོ། །ཞེས་པ་དང་། མྱ་ངན་ལས་འདས་པ་ཆེན་པོའི་མདོར། རིགས་ཀྱི་བུ། སེམས་ཅན་གྱིས་
སངས་རྒྱས་ཀྱི་རང་བཞིན་ནི་སངས་རྒྱས་རྣམས་ཀྱི་སྤྱོད་ཡུལ་ཡིན་ཏེ། ཉན་ཐོས་དང་རང་སངས་རྒྱས་རྣམས་
ཀྱིས་ཤེས་པ་མ་ཡིན་ནོ། །སེམས་ཅན་ཐམས་ཅད་སངས་རྒྱས་ཀྱི་རང་བཞིན་མི་མཐོང་བའི་ཕྱིར། རྟག་ཏུ་ཉོན་
མོངས་པས་ཀུན་ནས་བསླངས་ནས་འཁོར་བ་ན་འཁོར་བར་འགྱུར་རོ། །ཞེས་པས་སྙིང་པོ་ནི་འདུས་མ་བྱས་པ།
རྟག་པ། བརྟན་པ་ཐེར་ཟུག་པ་ཡིན་ལ། དོན་དེ་གང་ཟག་དེ་རྣམས་ཀྱི་བློ་ཡུལ་དུ་མི་ཤོང་སྟེ། རིགས་མེད་
གྲོགས་ངན་སྔོན་དགེ་མ་བསགས་བློ་མ་སྦྱངས། །ཆོས་འདིས་སྐྲག་གྱུར་འདི་ལ་དོན་ཆེན་འདི་ལས་ལྷུང་། །ཞེས་
པ་ལྟར། ཟབ་མོའི་དོན་ལ་བློ་མ་སྦྱངས་པའི་ཕྱིར། དེས་ན་མྱ་ངན་ལས་འདས་པར། བྱང་ཆུབ་སེམས་དཔའ་ས་
བཅུ་པས་ཅུང་ཟད་གཅིག་མཐོང་ངོ་། །ཞེས་པ་དང་། དཔལ་ཕྲེང་ལས། དེ་བཞིན་གཤེགས་པའི་སྙིང་པོ་ནི་ཉན་~70~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཐོས་དང་རང་སངས་རྒྱས་ཀྱིས་སྔོན་མ་མཐོང་མ་རྟོགས་ལགས་སོ། །བཅོམ་ལྡན་འདས་ཀྱིས་ནི་ཐུགས་སུ་ཆུད་
ཅིང་མངོན་སུམ་དུ་མཛད་དོ། །ཞེས་པ་དང་། བཅོས་ལྡན་འདས་ཉན་ཐོས་དང་རང་སངས་རྒྱས་ཐམས་ཅད་
ཀྱིས་སྟོང་ཉིད་ཤེས་པ་ནི་ཕྱིན་ཅི་ལོག་གི་དམིགས་པ་བཞི་པོ་དག་ལ་འཇུག་ལགས་སོ། །ཞེས་གསུངས་པས།
སྙིང་པོ་གློ་བུར་གྱི་དྲི་མས་བསྒྲིབས་པ་དེ་དྲི་མ་རྣམ་པར་དག་པའི་ཚེ་འགྱུར་བ་མེད་པའི་ཕྱིར་རྟག་པ་ཞེས་
གསུངས་པ་ཡིན་ཏེ། སྔར་དེ་ཇི་བཞིན་ཕྱིས་དེ་བཞིན། །འགྱུར་བ་མེད་པའི་ཆོས་ཉིད་དོ། །ཞེས་པ་དང་། དཔལ་
ལྡན་ཆོས་ཀྱི་གྲགས་པས། གང་གི་རང་བཞིན་འཇིག་མེད་པ། །དེ་ལ་མཁས་རྣམས་རྟག་ཅེས་བརྗོད། །ཅེས་
གསུངས་པ་བཞིན་ནོ། །དག་པ་གཉིས་ལྡན་གྱི་ཆོས་སྐུར་གྱུར་པའི་ཚེ་མི་རྟག་པ་འཁོར་བའི་ཆོས་ལས་འགྲོལ་
བའི་ཕྱིར་དང་། སྐྱེ་བ་དང་བྲལ་བའི་ཕྱིར་རྟག་པ་དང་། འཆི་བ་མེད་པའི་གོ་འཕང་ཐོབ་པའི་ཕྱིར་དང་། མཐར་
འགག་པ་མེད་པས་བརྟན་པ་དང་། ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་ཕྲ་མོ་དང་བཅས་པ་རྣམ་
པར་དག་པའི་ཕྱིར་ནད་མེད་པའི་ཞི་བ་དང་། ཡོན་ཏན་དེ་དག་དང་ལྡན་པར་རྒྱ་ཆེན་རྒྱུན་མི་ཆད་དུ་བཞུགས་
པས་རྒས་པ་མེད་པའི་ཕྱིར་གཡུང་དྲུང་སྟེ། རྡོ་རྗེ་གཅོད་པ་དང་མྱ་ངན་ལས་འདས་པ་ལ་སོགས་པའི་མདོ་སྡེ་དུ་
མར། དེ་བཞིན་གཤེགས་པ་གཟུགས་ཀྱི་སྐུར་ལྟ་བར་མི་བྱ་སྟེ། དེ་བཞིན་གཤེགས་པ་ཆོས་ཀྱི་སྐུར་ཡོངས་སུ་
རྫོགས་པར་བལྟོས་ཤིག   །ཅེས་གསུངས་སོ། །བླ་མ་ཁ་ཅིག   །དེ་བཞིན་གཤེགས་པའི་སྙིང་པོ་སེམས་ཅན་
ལ་ཡོད་པ་བཏགས་པ་དང་། སངས་རྒྱས་པར་མཚན་ཉིད་པར་བཞེད་ཀྱང་། སྙིང་པོ་སྟོན་པའི་བཀའ་བསྟན་
བཅོས་ཐམས་ཅད་ནས་སེམས་ཅན་གྱི་རྒྱུད་ལ་ཡོད་པ་ལ་བདེ་གཤེགས་སྙིང་པོ་དང་། དྲི་མ་དང་བྲལ་བའི་ཚེ་
ཆོས་སྐུའི་མཚན་འདོགས་པར་གསུངས་པས། དྲི་བཅས་ཀྱི་གནས་སྐབས་སུ་ཆོས་སྐུ་ཞེས་པའི་མཚན་མི་
འདོགས་པར་སངས་རྒྱས་ཀྱི་སྙིང་པོ་ཞེས་པའི་ཐ་སྙད་མཛད་པ་ཡིན་ཏེ། དཔེར་ན་བུད་མེད་ཀྱི་ལྟོ་ན་ཡོད་པའི་
ཚེ་འཁོར་ལོས་བསྒྱུར་བ་མི་ཟེར། རྒྱལ་སར་དབང་བསྐུར་ནས་འཁོར་ལོས་བསྒྱུར་བ་ཟེར་བ་བཞིན་ནོ། །
གཉིས་པ་དྲང་དོན་ངེས་དོན་ནི། སྤྱིར་བཀའ་བསྟན་བཅོས་རྣམས་ནས་དྲང་དོན་དང་ངེས་དོན་གསུངས་
པ་མཐའ་གཅིག་ཏུ་ངེས་པ་མེད་དེ། འདི་ལྟར། བྱང་ཆུབ་སེམས་དཔའི་སྡེ་སྣོད་ལས། དེ་ལ་ངེས་པའི་དོན་གྱི་
མདོ་སྡེ་གང་། །དྲང་པའི་དོན་གྱི་མདོ་སྡེ་གང་ཞེ་ན། །མདོ་སྡེ་གང་དག་ལམ་ལ་འཇུག་པར་དེ་དག་ནི་དྲང་བའི་
དོན་ཞེས་བྱའོ། །མདོ་སྡེ་གང་དག་འབྲས་བུ་ལ་འཇུག་པར་བྱེད་པ་དེ་དག་ནི་ངེས་པའི་དོན་ཞེས་བྱའོ། །མདོ་སྡེ་
གང་དག་ཀུན་རྫོབ་སྒྲུབ་པར་བྱེད་པ་དེ་དག་ནི་དྲང་པའི་དོན་ཞེས་བྱའོ། །མདོ་སྡེ་གང་དག་དོན་དམ་པ་བསྟན་
པ་དེ་དག་ནི་ངེས་པའི་དོན་ཞེས་བྱའོ། །གཞན་ཡང་མདོ་སྡེ་གང་དག་ལས་ཀྱི་བྱ་བ་ལ་འཇུག་པ་དེ་དག་ནི་དྲང་~71~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བའི་དོན་ཞེས་བྱའོ། །མདོ་སྡེ་གང་དག་ལས་དང་ཉོན་མོངས་པ་ཟད་པར་བསྟན་པ་དེ་དག་ནི་ངེས་པའི་དོན་
ཞེས་བྱའོ། །གཞན་ཡང་མདོ་སྡེ་གང་དག་ཀུན་ནས་ཉོན་མོངས་པ་ཡོངས་སུ་བཤད་པའི་ཕྱིར་བསྟན་པ་དེ་དག་
ན་དྲང་པའི་དོན་ཞེས་བྱའོ། །མདོ་སྡེ་གང་དག་རྣམ་པར་བྱང་བ་རྣམ་པར་དག་པའི་ཕྱིར་བསྟན་པ་དེ་དག་ནི་ངེས་
པའི་དོན་ཏོ། །མདོ་སྡེ་གང་དག་འཁོར་བས་སྐྱོ་བར་བྱེད་པ་ནི་དྲང་བའི་དོན་ཏོ། །མདོ་སྡེ་གང་དག་འཁོར་བ་
དང་མྱ་ངན་ལས་འདས་པ་གཉིས་སུ་མི་འཇུག་པ་དེ་དག་ནི་ངེས་པའི་དོན་ཏོ། །མདོ་སྡེ་གང་དག་ཡི་གེ་དང་ཚིག་
སྣ་ཚོགས་སུ་བསྟན་པ་དེ་དག་ནི་དྲང་བའི་དོན་ཏོ། །མདོ་སྡེ་གང་དག་ཟབ་པ་ལྟ་དཀའ་བ་རྟོགས་པར་དཀའ་བ་
དེ་དག་ནི་ངེས་པའི་དོན་ཏོ། །མདོ་སྡེ་གང་དག་ཚིག་འབྲུ་མང་བ་སེམས་ཅན་རྣམས་ཀྱི་སེམས་རངས་པར་བྱེད་
པ་དེ་དག་ནི་དྲང་བའི་དོན་ཏོ། །མདོ་སྡེ་གང་དག་འབྲུ་ཉུང་ལ་ངེས་པར་རྟོགས་པར་བྱེད་པ་དེ་དག་ནི་ངེས་པའི་
དོན་ཏོ། །གཞན་ཡང་མདོ་སྡེ་གང་དག་བདག་དང་སེམས་ཅན་དང་སྲོག་དང་སྐྱེས་བུ་དང་ཤེད་ལས་སྐྱེས་དང་
བྱེད་པ་པོ་དང་ཚོར་བ་པོའི་སྒྲ་སྣ་ཚོགས། བདག་པོ་མེད་པ། བདག་པོ་ཡོད་པ་བཞིན་དུ་བསྟན་པ་དེ་དག་ནི་དྲང་
བའི་དོན་ཏོ། །མདོ་སྡེ་གང་དག་སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པ་དང་། མི་འབྱུང་བ་དང་མ་
སྐྱེས་པ་དང་། ཡང་དག་པར་མི་འབྱུང་བ་དང་། སེམས་ཅན་མེད་པ་དང་། གང་ཟག་མེད་པ་དང་། དུས་གསུམ་
ལས་རྣམ་པར་ཐར་པའི་སྒོ་བསྟན་པ་དེ་དག་ནི་ངེས་པའི་དོན་ཞེས་བྱའོ། །ཞེས་གསུངས་པ་བཞིན་ཐོགས་མེད་
ཞབས་ཀྱིས་ཀྱང་ངེས་པར་གསུངས་སོ། །ཏིང་ངེ་འཛིན་རྒྱལ་པོ་ལས། སྟོང་པ་བདེ་བར་གཤེགས་པས་བསྟན་
པ་ལྟར། །ངེས་དོན་མདོ་སྡེ་དབང་གི་བྱེ་བྲག་ཤེས། །གང་ལ་སེམས་ཅན་གང་ཟག་སྐྱེས་བུ་བསྟན། །ཆོས་དེ་
ཐམས་ཅད་དྲང་བའི་དོན་དུ་ཤེས། །ཞེས་གསུངས་པ་ལ་སྟོང་པ་ཉིད་ཁོ་ན་ངེས་པའི་དོན་ཡིན་གྱིས། གཞན་
བཀའ་བསྟན་བཅོས་དག་ལས་ངེས་དོན་དུ་གསུངས་པ་ཐམས་ཅད་ཀྱང་། དྲང་དོན་དགོངས་པ་ཅན་འབའ་ཞིག་
ཡིན་ནོ་ཞེས་རང་གི་བློ་དང་སྦྱར་ནས་མཐའ་གཅིག་ཏུ་སྨྲ་བ་ཡང་མི་འཐད་དེ། དེང་སང་གི་འགྲོ་བ་རྣམས་སྟོང་
པ་ཉིད་ཁོ་ནས་སྨིན་ཅིང་གྲོལ་བར་མ་ངེས་པའི་ཕྱིར་དང་། སྨིན་པར་བྱེད་པའི་ལམ་སྔོན་དུ་མ་སོང་བར་གྲོལ་
བྱེད་ལམ་སྟོན་པ་བཀའ་བསྟན་བཅོས་རྣམ་དག་རྣམས་ནས་བཀག་པའི་ཕྱིར་རོ། །ལས་དང་འབྲས་བུ་ལ་ཡིད་
ཆེས་པའི་ཡང་དག་པའི་ལྟ་བ་སྔོན་དུ་སོང་ནས་བདག་གཞན་མཉམ་པ་དང་བརྗེ་བའི་བྱང་ཆུབ་ཀྱི་སེམས་ཡུན་
རིང་དུ་གོམས་པར་བྱས་ཏེ། སྟོང་ཉིད་ཟབ་མོ་བསྟན་པའི་སྣོད་དུ་རུང་བའི་གདུལ་བྱ་ལ་དངོས་འཛིན་གྱི་འཆིང་
བ་བཅད་པའི་ཕྱིར་མཐའ་བྲལ་ཟབ་མོ་བསྟན་པ་རྣམ་གྲོལ་གྱི་ཡེ་ཤེས་རྒྱུད་ལ་འཆར་བ་ཡིན་ཏེ། དེ་ཉིད་ལས།
འགྲོ་མང་ཕུང་པོ་སྟོང་པར་སྟོན་མོད་ཀྱི། །ཇི་ལྟར་བདག་མེད་དེ་དག་མི་ཤེས་ཏེ། །མི་ཤེས་དེ་དག་གཞན་གྱིས་~72~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
རྒལ་ན་ཡང་། །ཁྲོ་བོའི་ཟིལ་གྱིས་ནོན་ཅིང་ཚིག་རྩུབ་སྨྲ། །ཞེས་པ་དང་། འཇིག་རྟེན་པ་དག་ཏིང་འཛིན་སྒོམ་
བྱེད་ཀྱང་། །དེ་ཡིས་བདག་ཏུ་འཛིན་པ་བཤིག་མི་བྱེད། །ཉོན་མོངས་ཕྱིར་ནི་མཚན་མ་རབ་ཏུ་ལྡང་། །ཨུ་ཏྲ་
ཀས་ནི་ཏིང་འཛིན་འདི་བསྒོམས་བཞིན། །ཞེས་པ་དང་། ཆོས་དང་ལྡན་པའི་ཚིག་གིས་སྨྲས་ན་ཡང་། །ཡིད་མི་
ཆེས་དང་ཞེ་སྡང་ཁྲོ་བ་དག །མངོན་པར་སྟོན་པ་འདི་ནི་བྱིས་པའི་ཆོས། །དོན་འདི་རྣམ་པར་ཤེས་པས་ཡིད་མི་
སྟོན། །ཞེས་གསུངས་སོ། །ཡེ་ཤེས་ཕྱག་རྒྱའི་ཏིང་ངེ་འཛིན་ལས། ང་ནི་མྱ་ངན་འདས་ཕྱིར་ལ་ལ་ཞིག །ཆོས་
འདི་རྨི་ལམ་ལྟ་བུར་ལྟ་ཞེས་འཛེར། །གང་ཆོས་མ་བྱུང་སུས་ཀྱང་མ་བྱས་ཡིན། །མ་མཐོང་འོང་པ་མ་ཡིན་འཕོ་
མིན་ན། །དམིགས་ནས་བདག་ཅག་སྟོང་ཉིད་ལེགས་བསླབས་ཞེས། །འཛེར་བ་དེ་དག་ཆོས་ཀྱི་རྐུན་མོ་ཡིན། །ཞེས་
པ་ལ་སོགས་པ་སྟོང་ཉིད་སྨྲ་བ་དམ་པའི་ཆོས་ལ་གནོད་པར་གསུངས་པའི་སྐབས་ཀྱང་ཡོད་ཅིང་། དབུ་མ་ལ་
འཇུག་པར་ཡང་། རེས་འགའ་ནི་སྟོང་པ་ཉིད་ཀྱི་དོན་ནི་མེད་པ་ཡིན་ནོ་ཞེས་དེ་ལྟར་ཕྱིན་ཅི་ལོག་ཏུ་བཟུང་སྟེ།
དངོས་པོ་ཐམས་ཅད་ལ་སྐུར་བ་འདེབས་པའི་ལོག་པར་ལྟ་བ་བསྐྱེད་ནས་འཕེལ་བར་བྱེད་དོ། །དེའི་ཕྱིར་སྟོན་
པ་པོས་ལྷག་པར་མོས་པའི་ཁྱད་པར་ངེས་པར་བྱས་ཏེ་ཉན་པ་པོ་རྣམས་ལ་སྟོང་པ་ཉིད་ཀྱི་ལྟ་བ་བཤད་པར་
བྱའོ། །ཞེས་པ་དང་། སོ་སོ་སྐྱེ་བོའི་དུས་ནའང་སྟོང་པ་ཉིད་ཐོས་ནས། ནང་དུ་རབ་ཏུ་དགའ་བ་ཡང་དང་ཡང་དུ་
འབྱུང་། །རབ་ཏུ་དགའ་བ་ལས་བྱུང་མཆི་མས་མིག་བརླན་ཅིང་། །ལུས་ཀྱི་བ་སྤུ་ལྡང་བ་གང་ཡིན་པ། །དེ་ལ་
རྫོགས་པའི་སངས་རྒྱས་བློ་ཡི་ས་བོན་ཡོད། །དེ་ཉིད་ཉེ་བར་བསྟན་པའི་སྣོད་ནི་དེ་ཡིན་ཏེ། །དེ་ལ་དམ་པའི་
དོན་གྱི་བདེན་པ་བསྟན་པར་བྱ། །ཞེས་རྒྱུད་ཡོངས་སུ་སྨིན་པ་ལ་སྟོང་པ་ཉིད་སྟོན་པར་གསུངས་ཤིང་། སྙིགས་
མ་ལྔ་བདོ་བའི་འགྲོ་བ་ལ་སྨིན་པར་བྱེད་པའི་ལམ། གཙོ་ཆེར་ལས་རྒྱུ་འབྲས་དང་། བྱམས་སྙིང་རྗེ་བྱང་ཆུབ་ཀྱི་
སེམས་ཕན་ཡོན་བསྟན་ནས་དོན་དུ་འགྱུར་བར་སེམས་སོ། །
བསྟན་བཅོས་འདིར་བདེ་གཤེགས་སྙིང་པོ་དྲང་དོན་དུ་བསྟན་པ་དང་། དཔལ་ལྡན་ཟླ་བ་གྲགས་པ་ལ་
སོགས་པ་རྒྱ་བོད་ཀྱི་མཁས་པ་མང་པོས་དྲང་དོན་དུ་གཏན་ལ་ཕབ་པའི་དོན། སེམས་ཅན་ཐམས་ཅད་ཀྱི་རྒྱུད་
ལ་ཐོག་མ་མེད་པ་ནས་ལྷུན་གྱིས་གྲུབ་པའི་རྟག་བརྟན་ཐེར་ཟུག་གི་སྐུ་མཚན་སུམ་ཅུ་རྩ་གཉིས་ཀྱིས་བརྒྱན་པ་
ཡོད་ཅེས་པ་ནི། བདག་ཏུ་མངོན་པར་ཞེན་པའི་གདུལ་བྱ་དྲང་བའི་ཕྱིར་སྟོང་པ་ཉིད་དགོངས་གཞིར་མཛད་ནས་
གསུངས་ཤིང་། ཆོས་ཐམས་ཅད་ཀྱི་གནས་ལུགས་སྤྲོས་བྲལ་སྟོན་པའི་གསུང་རབ་ཀྱིས་དངོས་པོ་བདེན་པ་ཡིན་
པ་ལ་གནོད་དོ་ཞེས་གསུངས་པ་དེ་དེ་བཞིན་ཏེ། སྒྲས་དངོས་སུ་ཟིན་པ་ནི་དྲང་དོན་ཡིན་པར་སྙིང་པོ་སྟོན་པའི་
མདོ་ཉིད་ལས་གསལ་པོར་གསུངས་པའི་ཕྱིར་རོ། །དགོངས་གཞིར་གྱུར་པའི་སྙིང་པོ་ནི་དྲང་དོན་ཡིན་པར་མི་~73~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བཞེད་དེ། ཆོས་ཉིད་སྤྲོས་པ་དང་བྲལ་བའི་དེ་བཞིན་ཉིད། དོན་དམ་པའི་བདེན་པར་ཡང་དང་ཡང་དུ་ཞལ་
གྱིས་བཞེས་འདུག་པའི་ཕྱིར། འོ་ན་ལང་ཀར་གཤེགས་པར། དེ་བཞིན་གཤེགས་པའི་སྙིང་པོ་ཀུན་གཞི་རྣམ་
པར་ཤེས་པ་ཞེས་བསྒྲགས་པར་རྣམ་པར་སྦྱང་བར་བྱའོ། །བློ་གྲོས་ཆེན་པོ། གལ་ཏེ་ཀུན་གཞི་རྣམ་པར་ཤེས་པ་
ཞེས་བསྒྲགས་པ། དེ་བཞིན་གཤེགས་པའི་སྙིང་པོ་མེད་དུ་ཟིན་ན་དེ་བཞིན་གཤེགས་པའི་སྙིང་པོ་ཀུན་གཞི་
རྣམ་པར་ཤེས་པ་ཞེས་བསྒྲགས་པས། འཇུག་པ་ཡང་མེད་ལྡོག་པ་ཡང་མེད་པར་འགྱུར་ན། བློ་གྲོས་ཆེན་པོ།
བྱིས་པ་དང་འཕགས་པ་རྣམས་ལ་འཇུག་པ་དང་ལྡོག་པ་ཡང་ཡོད་དེ། རྣལ་འབྱོར་ཅན་བརྩོན་པ་མི་འདོར་བ་
རྣམས་བདག་གིས་སོ་སོར་རང་གིས་རིག་པ་ཚེ་འདི་ལ་བདེ་བར་སྤྱོད་པས་གནས་སོ་ཞེས་པ་ནས། དེ་བཞིན་
གཤེགས་པའི་སྙིང་པོ་ཀུན་གཞི་རྣམ་པར་ཤེས་པའི་ཡུལ་ནི་དེ་བཞིན་གཤེགས་པའི་ཡུལ་ཏེ། ཁྱོད་ལྟ་བུར་ཞིབ་
ཅིང་མཁས་པའི་མོས་པ་དང་། བློ་རབ་ཏུ་འབྱེད་པའི་བྱང་ཆུབ་སེམས་དཔའ་ཆེན་པོ་དོན་ལ་སྟོན་པ་རྣམས་ཀྱི་
ཡང་ཡུལ་ཏེ་ཞེས་སོགས་དང་། དེ་བཞིན་གཤེགས་པ་ཐམས་ཅད་ཀྱི་ཡུལ། དེ་བཞིན་གཤེགས་པའི་སྙིང་པོའི་
ཀུན་གཞི་རྣམ་པར་ཤེས་པ་ཡོངས་སུ་ཤེས་པར་བྱ་བ་འདི་ལ་བརྩོན་པར་བྱ་སྟེ། ཐོས་པ་ཙམ་གྱི་ཆོག་པར་ནི་མི་
བྱའོ། །དེ་ལ་འདི་སྐད་ཅེས་བྱ་སྟེ། དེ་བཞིན་གཤེགས་པའི་སྙིང་པོ་ནི། །རྣམ་ཤེས་བདུན་དང་ལྡན་པར་
ཡང་། །འཛིན་པ་གཉིས་ཀྱིས་རབ་འཇུག་སྟེ། །ཡོངས་སུ་ཤེས་པ་བཟློག་པར་འགྱུར། །ཞེས་པ་དང་། སོར་མོའི་
ཕྲེང་བའི་མདོར། །ཉན་ཐོས་ཀྱི་ཐེག་པར་ཡིད་ཆེས་བསྟན་པ་ཡང་། དེ་བཞིན་གཤེགས་པའི་སྙིང་པོ་ཡིན་ཞེས་
བྱ་བར་སྟོན་ཏེ། ཡིད་རང་བཞིན་གྱིས་རྣམ་པར་དག་པ་ཞེས་བྱ་བ་གང་ཡིན་པ་དེ་དེ་བཞིན་གཤེགས་པའི་སྙིང་
པོའོ། །ཞེས་པ་དང་། མདོར། ས་རྣམས་སྣ་ཚོགས་ཀུན་གཞི་སྟེ། །བདེ་གཤེགས་སྙིང་པོ་དགེ་བའང་དེ། །སྙིང་
པོ་དེ་ལ་ཀུན་གཞིའི་སྒྲས། །དེ་བཞིན་གཤེགས་རྣམས་གསུངས་པར་མཛད། །སྙིང་པོ་ཀུན་གཞི་བསྟན་པ་
ཡང་། །བློ་ཆུང་རྣམས་ཀྱིས་མི་ཤེས་སོ། །ཞེས་པ་དང་། སེམས་ཀྱིས་རང་བཞིན་འོད་གསལ་བ། །དེ་བཞིན་
གཤེགས་པའི་སྙིང་པོ་དགེ །ཞེས་པ་ལ་སོགས་གསུངས་པའི་ཕྱིར་གོང་དུ་སྙིང་པོ་ངོས་བཟུང་བ་དང་མི་
འགྲིགས་གོ་སྙམ་ན། སྤྱིར་འཁོར་བ་ཐོག་མ་དང་ཐ་མ་མེད་པ་ཡིན་ལ། བཅོམ་ལྡན་འདས་ཀྱིས་མ་རིག་པ་བྱུང་
ནས་ཇི་སྲིད་སོང་བ་དེ་སྲིད་དུ་ཡེ་ཤེས་བྱུང་ནས་དེ་སྙེད་དོ། །ཞེས་གསུངས་པས། འཁོར་བ་དང་ཐར་པ་ཐོག་
མཐའ་མེད་པར་མཉམ་ཞིང་། དེ་བཞིན་ཉིད་ནི་བྱ་བྱེད་དང་བྲལ་བའི་ཕྱིར་བཅིངས་གྲོལ་གྱི་ལས་མི་བྱེད་ལ།
ཀུན་རྫོབ་བདེན་པའི་སྟེང་ནས་འཁོར་བར་འཁྱམས་པ་དང་ཐར་པ་ཐོབ་པ་ངོས་འཛིན་དགོས་ཏེ། སེམས་ལས་
གཞན་པའི་ཆོས་ལ་གཞག་ཏུ་མི་རུང་ངོ་། །སེམས་རྣམ་པར་ཤེས་པ་ཚོགས་དྲུག་ནི་རྒྱུན་མི་བརྟན་ཅིང་དགེ་སྡིག་~74~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ལུང་མ་བསྟན་འདྲེས་མར་སྐྱེ་བའི་ཕྱིར། སྙིང་པོ་སྟོན་པའི་སངས་རྒྱས་ཀྱི་གསུང་དང་མི་མཐུན་ནོ། །ཉོན་མོངས་
ཅན་གྱི་ཡིད་ཁས་ལེན་ནའང་ཇི་སྲིད་གནས་མ་གྱུར་གྱི་བར་དུ་ཉོན་མོངས་པ་ཅན་དུ་རྒྱུན་བརྟན་པའི་ཕྱིར་མི་
རུང་བས། དེ་རྣམས་སུ་མ་ཆད་པའི་སེམས་རང་རིག་ཙམ་རྒྱུན་མི་ཆད་པར་འཆར་བ་ཆུ་བོའི་རྒྱུན་ལྟ་བུ་ལ་ཀུན་
གཞི་རྣམ་ཤེས་ཀྱི་ཐ་སྙད་མཛད་དེ། ལེན་པའི་རྣམ་པར་ཤེས་པ་ཟབ་ཅིང་ཕྲ། །ས་བོན་རྣམས་ནི་ཆུ་བོའི་རྒྱུན་
བཞིན་འབབ། །རྟག་ཏུ་རྟོག་པར་གྱུར་ན་མི་རུང་ཞེས། །དེ་ནི་བྱིས་པ་རྣམས་ལ་ངས་མ་བསྟན། །ཞེས་པ་དང་།
ཐོག་མ་མེད་པའི་དུས་ཅན་ཁམས། །ཆོས་རྣམས་ཀུན་གི་གནས་ཡིན་ཏེ། །དེ་ཡོད་པས་ན་འགྲོ་ཀུན་དང་། །མྱ་
ངན་འདས་པའང་ཐོབ་པར་འགྱུར། །ཞེས་འཁོར་འདས་ཀྱི་ཆོས་ཐམས་ཅད་ཀྱི་ས་བོན་དང་བཅིངས་གྲོལ་གྱི་
གཞི་ཡིན་པར་གསུངས་སོ། །དབུ་མ་འཇུག་པར། ཀུན་གཞི་རྣམ་ཤེས་ས་བོན་ཐམས་ཅད་པ། ལས་རྣམས་
འགགས་ཡུན་རིང་དུ་ལོན་པའི་ལས་འབྲས་དང་འབྲེལ་བའི་རྒྱུན་ཡོད་པ་བཀག་ནས། ལས་ཀྱི་ས་བོན་དང་
བག་ཆགས་ཀྱིས་བགོས་པའི་རྣམ་པར་ཤེས་པའི་རྒྱུན་ཡོད་པ་མ་བཀག་པ་ནི། ཀུན་གཞི་རྣམ་ཤེས་བདེན་པའི་
དངོས་པོར་གྲུབ་པ་བཀག་ནས་རང་བཞིན་སྟོང་པ་ཉིད་དུ་གཏན་ལ་ཕབ་པར་གསལ་ལོ། །རྣམ་རིག་གི་རྒྱུན་
རང་བཞིན་གྱིས་འོད་གསལ་བ་སེམས་དགེ་མི་དགེ་དང་། གཡེངས་མ་གཡེངས། ཟག་བཅས་དང་ཟག་མེད།
གནས་སྐབས་ཐམས་ཅད་དུ་གསལ་བར་འཆར་བ་འདི་མེད་པར་ཁས་བླངས་ན་ཐ་སྙད་དུ་ལས་དགེ་སྡིག་གི་
འབྲས་བུ་བདེ་སྡུག་མྱོང་བ་དང་། ལམ་ལོག་པ་ལ་སྤྱོད་པ་དང་། མ་ནོར་བར་ཉམས་སུ་ལེན་པ་དང་། ས་དང་
ལམ་གྱི་ཡོན་ཏན་གོང་ནས་གོང་དུ་འཕེལ་བ་དང་། སེམས་ཀྱི་རང་བཞིན་འོད་གསལ་བ་ཞེས་གསུངས་པའི་
རྣམ་གཞག་ཐམས་ཅད་མེད་པས་ཆད་པར་སྨྲ་བ་ཁོ་ནར་འགྱུར་ཏེ། ལང་ཀར་གཤེགས་པར། རྣམ་པར་ཤེས་པ་
རྣམས་ཀྱི་རང་གི་རིགས་ཀྱི་མཚན་ཉིད་འགགས་པར་འགྱུར་གྱི། ལས་ཀྱི་མཚན་ཉིད་ནི་འགག་གོ །རང་གི་
རིགས་ཀྱི་མཚན་ཉིད་འགགས་ན། ཀུན་གཞི་རྣམ་པར་ཤེས་པ་ཡང་འགག་པར་འགྱུར་ཏེ། བློ་གྲོས་ཆེན་པོ།
ཀུན་གཞི་རྣམ་པར་ཤེས་པ་འགགས་ན་ནི་སྨྲ་བ་བདག་འདི་ཡང་། མུ་སྟེགས་བྱེད་པའི་ཆད་པར་སྨྲ་བ་དང་། ཁྱད་
མེད་པར་འགྱུར་རོ། །བློ་གྲོས་ཆེན་པོ། མུ་སྟེགས་བྱེད་རྣམས་ཀྱི་སྨྲ་བ་ནི། འདི་ལྟ་སྟེ། འདི་ལྟར་ཡུལ་འཛིན་པ་
རྒྱུན་ཆད་པས་རྣམ་པར་ཤེས་པའི་རྒྱུན་ཆད་པར་འགྱུར་ཏེ། རྣམ་པར་ཤེས་པའི་རྒྱུན་ཆད་པས་ཐོག་མ་མེད་པའི་
རྒྱུན་ཡང་ཆད་པར་འགྱུར་རོ། །ཞེས་གསུངས་སོ། །མུ་སྟེགས་རྒྱང་འཕེན་པ་ཕྱི་ནང་གི་གྲུབ་མཐའ་སྨྲ་བ་རྣམས་
ཀྱི་ནང་ནས་ཐ་ཆད་དུ་འཇོག་པ་ཡང་། ལས་ཀྱི་ས་བོན་གྱིས་རྣམ་པར་ཤེས་པ་ཚེ་འདིར་འོང་བ་མེད་ལ། ལས་
དགེ་བ་དང་མི་དགེ་བ་ལ་གོམས་པའི་བག་ཆགས་ཅན་གྱི་རྣམ་པར་ཤེས་པ་ཚེ་ཕྱི་མར་འགྲོ་བ་ཡང་མེད་དོ། །དེ་~75~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལྟར་སྐྱེ་འགག་ཡོད་མེད་དུ་མ་གྲུབ་པའི་སྟོང་པ་ཆེན་པོའི་དབྱིངས་སུ་ཚེ་འདིའི་སྣང་བ་ཐིམ་ནས་ཅི་ཡང་མེད་
པར་འགྱུར་རོ། །ཞེས་ཡང་དག་པའི་ཀུན་རྫོབ་ལ་སྐུར་བ་འདེབས་པ་ཡིན་པའི་ཕྱིར་རོ། །དེ་བས་ན་རྣམ་པར་
ཤེས་པ་གསལ་ཞིང་རིག་པའི་རྒྱུན་དེ་ཆོས་ཅན་ཀུན་རྫོབ་བདེན་པ་ཡིན་ལ། དེའི་རང་བཞིན་སྤྲོས་པའི་མཐའ་
བརྒྱད་དང་བྲལ་བའི་དེ་བཞིན་ཉིད་ཆོས་ཉིད་དོན་དམ་པའི་བདེན་པ་ཡིན་པས། རིག་སྟོང་ཟུང་འཇུག་བདེ་
གཤེགས་སྙིང་པོ་ཡིན་པའི་ཕྱིར། ཀུན་གཞི་རྣམ་ཤེས་ལ་བདེ་གཤེགས་སྙིང་པོར་གསུངས་པའི་དགོངས་པ་ཕྱིན་
ཅི་ལོག་པ་ཡིན་ཏེ། ལང་ཀར་གཤེགས་པའི་རྒྱ་ཆེར་འགྲེལ་དུ། རང་བཞིན་ཆོས་ཀྱི་དབྱིངས་ཏེ་སྲིད་པ་དང་ཐར་
པའི་གནས་དེ་བཞིན་གཤེགས་པའི་སྙིང་པོའོ། །
རྣམ་གྲངས་སུ་ཀུན་གཞི་རྣམ་ཤེས་ཞེས་ཀྱང་བྱ་སྟེ་དེ་རྟོགས་པའི་རྣམ་པར་ཤེས་པ་བརྒྱད་ནི། འཇུག་པའི་
རྣམ་པར་ཤེས་པ་དྲུག   །ཉོན་མོངས་པའི་ཡིད་དང་བདུན་ནོ། །ཞེས་ལེགས་པར་བཤད་ཅིང་། དཔལ་ལྡན་ཀླུ་
སྒྲུབ་ཀྱིས་ཀྱང་། གང་གི་སེམས་བྱུང་དྲྭ་བ་ནི། །སེམས་ཉིད་ཀྱིས་ནི་གསལ་མཛད་དེ། །སེམས་ཀྱི་རྨོངས་པ་
སེལ་བ་ཡིས། །རང་སེམས་དེ་ལ་ཕྱག་འཚལ་ལོ། །ཞེས་སེམས་ཅན་རང་བཞིན་གྱིས་འོད་གསལ་བ་དེ་རྟོགས་
ནས་ཉམས་སུ་བླངས་པས། གློ་བུར་གྱི་དྲི་མ་སེལ་བར་གསལ་པོར་གསུངས་ཤིང་། རིན་ཆེན་སེམས་ནི་རྣམ་
གྲོལ་བས། །ལྷ་གཞན་སྒྲུབ་ཏུ་ཡོད་མ་ཡིན། །སེམས་ཐོབ་པ་ནི་བྱང་ཆུབ་སྟེ། །ཞེས་གློ་བུར་གྱི་དྲི་མ་དང་བྲལ་
བ་བྱང་ཆུབ་ཏུ་གསུངས་ལ། སེམས་ནི་འགྲོ་བ་ལྔ་པོ་ཡིན། །བདེ་དང་སྡུག་བསྔལ་མཚན་ཉིད་དག །སེམས་
ལས་མ་གཏོགས་ཅུང་ཟད་མེད། །ཞེས་སེམས་དྲི་མ་དང་བཅས་པ་འགྲོ་བ་ཡིན་པར་གསུངས་སོ། །གཞན་ཡང་།
ཇི་ལྟར་སོས་ཀའི་དུས་སུ་ཆུ། །དྲོ་འོ་ཞེས་ནི་བརྗོད་པར་བྱེད། །དེ་ཉིད་གྲང་པའི་དུས་སུ་ནི། །གྲང་ངོ་ཞེས་ནི་
བརྗོད་པ་ཡིན། །ཉོན་མོངས་དྲ་བས་གཡོགས་པ་ན། །སེམས་ཞེས་བརྗོད་པར་བྱ་བ་ཡིན། །དེ་ཉིད་ཉོན་མོངས་
བྲལ་གྱུར་ན། །སངས་རྒྱས་ཞེས་ནི་བརྗོད་པར་བྱ། །ཞེས་གསུངས་པའི་ཕྱིར་རོ། །ཆོས་རྗེ་ཉིད་ཀྱི་དགོངས་པ་
ཡང་འདི་ཉིད་ཡིན་པར་གདོན་མི་ཟ་སྟེ། འོད་གསལ་མཐར་ཐུག་ཏུ་འདོད་པ་བཀག་ནས་ཟུང་འཇུག་མཐར་
ཐུག་ཏུ་སྒྲུབ་བྱེད་དང་བཅས་པ་གསལ་བར་གསུངས་པའི་ཕྱིར་རོ། །ཚུལ་འདི་ལེགས་པར་ཁོང་དུ་ཆུད་ན་དེ་
བཞིན་གཤེགས་པའི་སྙིང་པོ་ཡོད་པ་དང་མེད་པ་དང་རྟག་པ་དང་ཆད་པ་ལ་སོགས་པའི་མཐའ་ཐམས་ཅད་དང་
བྲལ་བར་ཡང་གྲུབ་པ་ཡིན་ནོ། །དེས་ན་མདོ་བསྟན་བཅོས་རྣམས་ནས་རེས་འགའ་ཆོས་ཉིད་སྟོང་པའི་ཆ་དང་།
རེས་འགའ་ཆོས་ཅན་སེམས་ཀྱི་ཆ་ནས་བདེ་གཤེགས་སྙིང་པོར་གསུངས་པའི་དོན་ལ་ལུང་ཕན་ཚུན་འགལ་བ་
བསྒྲིགས་པ་ནི། ཟབ་མོའི་དོན་བློ་ཡུལ་དུ་མ་ཤོང་པའི་སྐྱོན་བྱུང་བ་ཡིན་པས། སྤྱིར་ཆོས་ཐམས་ཅད་ཟུང་འཇུག་~76~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཡིན་ལ། ཁྱད་པར་བདེ་གཤེགས་སྙིང་པོ་ནི་ཟུང་འཇུག་ཏུ་ཤེས་པར་བྱའོ། །སྙིང་པོ་ལ་རྒྱུའི་གནས་སྐབས་སུ་
སེམས་ཅན་གྱི་ཁམས་ཞེས་བྱ་སྟེ། མདོ་ལས་ཤཱ་རིའི་བུ། ཆོས་ཀྱི་སྐུ་དེ་ཉིད་ཉོན་མོངས་པའི་སྦུབ་ཕྱེ་བ་མཐའ་
ཡས་པས་གཏུམས་པ། འཁོར་བའི་རྒྱུན་གྱིས་འཁྱེར་བ། ཐོག་མ་དང་མཐའ་མ་མེད་པའི་འཁོར་བའི་འགྲོ་བར་
འཆི་བ་དང་སྐྱེ་བ་དག་ཏུ་འཁོར་བ་ནི་སེམས་ཅན་གྱི་ཁམས་ཞེས་བརྗོད། ཞེས་གསུངས་སོ། །འོ་ན་སེམས་ཅན་
ཁོ་ནའི་ཁམས་སྙིང་པོ་ཡིན་པས་བཀག་པ་དང་འགལ་ལོ་ཞེ་ན། དངོས་པོ་ཡོད་མེད་གཉིས་ཀའི་མཐའ་དང་
བྲལ་བའི་སྤྲོས་བྲལ་ཡིན་པར་གསུངས་པས། སྙིང་པོ་ཟུང་འཇུག་ཡིན་པ་དང་ཤིན་ཏུ་ཡང་མཐུན་པ་ཡིན་ནོ། །སེམས་
ཅན་གྱི་རྒྱུད་ལ་རྫོགས་པའི་སངས་རྒྱས་ཀྱི་ཆོས་སྐུ་ཡོན་ཏན་ཐམས་ཅད་ཚང་བ་ཡོད་དོ་ཞེས་གསུངས་པ་ནི།
ཐོགས་མེད་ཞབས་ཀྱིས། དེ་བཞིན་གཤེགས་པའི་རིགས་ཡོད་པའི་དོན་གྱིས་སོ། །ཞེས་པ་དང་། དེ་བཞིན་
གཤེགས་པའི་ཁམས་འབྲས་བུ་དང་ལྡན་པའི་དབང་དུ་བྱས་ཏེ། ལྡན་པའི་དོན་དུ་རིག་པར་བྱའོ། །ཞེས་པ་དང་། མ་
དག་པའི་གནས་སྐབས་སུ་ཁམས་ཞེས་བྱ་ལ། ཤིན་ཏུ་རྣམ་པར་དག་པའི་གནས་སྐབས་སུ་དེ་བཞིན་གཤེགས་
པ་ཞེས་བྱའོ། །ཞེས་པ་དང་། མྱ་ངན་ལས་འདས་པ་ཆེན་པོར། རིགས་ཀྱི་བུ། སེམས་ཅན་ཐམས་ཅད་ཀྱང་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འགྱུར་པའི་ཕྱིར། སེམས་ཅན་ཐམས་ཅད་ལ་སངས་རྒྱས་ཀྱི་
རང་བཞིན་ཡོད་དོ་ཞེས་གསུངས་སོ། །སེམས་ཅན་ཐམས་ཅད་ལ་ཡང་དག་པར་མཚན་སུམ་ཅུ་རྩ་གཉིས་དཔེ་
བྱད་བཟང་པོ་བརྒྱད་ཅུ་མེད་པས་དོན་དེའི་ཕྱིར་ངས་མདོ་སྡེ་འདི་ལ་ཚིགས་སུ་བཅད་པ་འདི་གསུངས་སོ། །ཐོག་
མ་ཡོད་པ་ད་ལྟ་མེད། །ཐོག་མ་མེད་པ་ད་ལྟ་ཡོད། །དུས་གསུམ་སྲིད་པའི་ཆོས་ཐམས་ཅད། །དེ་ལྟ་བུ་ཡི་གནས་
མེད་དོ། །རིགས་ཀྱི་བུ་སྲིད་པ་ཞེས་བྱ་བ་ལ་རྣམ་པ་གསུམ་སྟེ། མ་འོངས་པའི་སྲིད་པ་དང་། ད་ལྟར་གྱི་སྲིད་པ་
དང་། འདས་པའི་སྲིད་པའོ། །དེ་ལ་སེམས་ཅན་ཐམས་ཅད་མ་འོངས་པའི་དུས་ན་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཡོད་པའི་ཕྱིར་སངས་རྒྱས་ཀྱི་རང་བཞིན་ཞེས་བྱའོ། །སེམས་ཅན་ཐམས་ཅད་ལ་ད་ལྟར་
ཀུན་ནས་ཉོན་མོངས་པ་རྣམས་ཡོད་པས་དེའི་ཕྱིར་ད་ལྟ་མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བརྒྱད་
ཅུ་མེད་དོ། །ཞེས་གསུངས་པ་དང་། བྱང་ཆུབ་སེམས་དཔའི་སར། མཚན་དང་དཔེ་བྱད་བཟང་པོ་འདི་དག་ནི་
ལྷག་པའི་བསམ་པའི་ས་ལ་ཞུགས་པའི་བྱང་ཆུབ་སེམས་དཔའ་རྣམ་པར་སྨིན་པ་འཐོབ་བོ། །དེ་ཡན་ཆད་ནས་
བྱང་ཆུབ་ཀྱི་སྙིང་པོ་ལ་ཞུགས་པའི་བར་དུ་ནི་དེ་དག་གོང་ནས་གོང་དུ་རྣམ་པར་དག་པར་གྱུར་པར་རིག་པར་
བྱའོ། །ཞེས་པས་དེ་མན་ཆད་དུ་བྲལ་བ་དང་རྣམ་པར་སྨིན་པའི་ཡོན་ཏན་མཚན་ཉིད་པ་མེད་པར་ཤེས་སོ། །མདོ་
མྱང་འདས་སུ། འོ་མ་ཡོད་པ་ལ་ཞོ་ཡོད་ཅེས་པ་ལྟར་ཡོན་ཏན་འབྱུང་རུང་ཡོད་པ་ལ་དགོངས་ཏེ། རིགས་ཀྱི་བུ། ~77~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ངས་འོ་མའི་ནང་ན་ཞོ་ཡོད་དོ་ཞེས་མ་གསུངས་ཀྱིས་འོ་མ་ལས་ཞོ་འབྱུང་བའི་ཕྱིར་ཞོ་ཡོད་ཅེས་བྱའོ། །རིགས་
ཀྱི་བུ། འོ་མའི་ཚེ་ན་ཞོ་མེད། མར་དང་ཞུན་མར་དང་སྙིང་ཁུ་ཡང་མེད་དེ། དྲོད་དང་དྲི་མ་ལ་སོགས་པའི་རྐྱེན་
གྱིས། འོ་མ་ལས་ཞོ་འབྱུང་བའི་ཕྱིར་འོ་མ་ལ་ཞོའི་རང་བཞིན་ཡོད་དོ་ཞེས་སྨྲས་སོ། །དེ་བཞིན་དུ་རྒོད་མ་ལས་
རྟེའུ་དང་། མ་ལས་བུ་དང་། ཤིང་ཨ་སྨྲའི་ས་བོན་ལས་ལོ་མ་དང་འབྲས་བུ་ལ་སོགས་པའི་དཔེ་ཤིན་ཏུ་མང་པོ་
གསུངས་སོ། །སྙིང་པོ་དྲི་མ་དང་བྲལ་བའི་འབྲས་བུ་ཆོས་སྐུར་གྱུར་པའི་ཚེ། ཡོན་ཏན་ཕ་རོལ་ཏུ་ཕྱིན་པ་བཞི་
མངོན་དུ་གྱུར་པ་ཡིན་ཏེ། དཔལ་ཕྲེང་གི་མདོར། བཅོམ་ལྡན་འདས་ཉན་ཐོས་དང་རང་སངས་རྒྱས་ཐམས་ཅད་
སྟོང་པ་ཉིད་ཀྱི་ཡེ་ཤེས་ཀྱིས་སྔར་མ་མཐོང་བ། ཐམས་ཅད་མཁྱེན་པའི་ཡེ་ཤེས་ཀྱི་ཡུལ། དེ་བཞིན་གཤེགས་
པའི་ཆོས་ཀྱི་སྐུ་ལས་ཕྱིན་ཅི་ལོག་ཏུ་གྱུར་པའོ། །བཅོམ་ལྡན་འདས་དེ་བཞིན་གཤེགས་པའི་ཆོས་ཀྱི་སྐུ་འདི་ནི་
རྟག་པའི་ཕ་རོལ་ཏུ་ཕྱིན་པ། བདེ་བའི་ཕ་རོལ་ཏུ་ཕྱིན་པ། བདག་གི་ཕ་རོལ་ཏུ་ཕྱིར་པ། གཙང་བའི་ཕ་རོལ་ཏུ་
ཕྱིན་པའོ། །བཅོམ་ལྡན་འདས་སེམས་ཅན་གང་དག་དེ་བཞིན་གཤེགས་པའི་ཆོས་ཀྱི་སྐུ་དེ་ལྟར་མཐོང་བ་དེ་
དག་ནི་ཡང་དག་པར་མཐོང་བའོ། །ཞེས་པའི་དོན་མགོན་པོ་བྱམས་པས། འཁོར་བ་དང་ནི་མྱ་ངན་འདས། །མཉམ་
པ་ཉིད་དུ་རྟོགས་ཕྱིར་རྟག །ཡིད་ཀྱི་རང་བཞིན་ཕུང་པོ་དང་། །དེ་རྒྱུ་བཟློག་ཕྱིར་བདེ་བ་ཉིད། །བདག་དང་
བདག་མེད་སྤྲོས་པའི་བདག །ཉེ་བར་ཞི་བས་དམ་པའི་བདག །དེ་ཡི་རང་བཞིན་དག་ཕྱིར་དང་། །བག་ཆགས་
སྤངས་ཕྱིར་གཙང་བ་ཉིད། །ཅེས་གསུངས་སོ། །སྙིང་པོའི་དོན་རྒྱས་པར་སྙིང་པོ་སྟོན་པའི་བཀའ་བསྟན་བཅོས་
རྣམས་སུ་བལྟ་བར་བྱའོ། །
གསུམ་པ་འཁོར་ལོ་གསུམ་ནི། དགོངས་འགྲེལ་དུ། བཅོམ་ལྡན་འདས་ཀྱིས་དང་པོར་ཡུལ་ཝཱ་ར་ན་དྲང་
སྲོང་སྨྲ་བ་རི་དྭགས་ཀྱི་གནས་སུ་ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ། འཕགས་པའི་
བདེན་པ་བཞིའི་རྣམ་པས་ཆོས་ཀྱི་འཁོར་ལོ་ངོ་མཚར་རྨད་དུ་བྱུང་བ། སྔོན་ལྷར་གྱུར་པའམ་མིར་གྱུར་པ་སུས་
ཀྱང་ཆོས་དང་མཐུན་པ་འཇིག་རྟེན་དུ་མ་བསྐོར་བ་གཅིག་རབ་ཏུ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་
འཁོར་ལོ་བསྐོར་བ་དེ་བླ་ན་མཆིས་པ། སྐབས་མཆིས་པ། དྲང་བའི་དོན། རྩོད་པའི་གཞིའི་གནས་སུ་གྱུར་པ་
ལགས་ལ། བཅོམ་ལྡན་འདས་ཀྱིས་ཆོས་རྣམས་ངོ་བོ་ཉིད་མ་མཆིས་པ་ཉིད་ལས་བརྩམས། སྐྱེ་བ་མ་མཆིས་པ་
དང་། འགག་པ་མ་མཆིས་པ་དང་། གཟོད་མ་ནས་ཞི་བ་དང་། རང་བཞིན་གྱིས་ཡོངས་སུ་མྱ་ངན་ལས་འདས་
པ་ཉིད་ལས་བརྩམས་ནས། ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ལ། སྟོང་པ་ཉིད་སྨོས་པའི་རྣམ་
པས་ཆེས་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གཉིས་པ་བསྐོར་ཏེ། བཅོམ་ལྡན་འདས་ཀྱི་ཆོས་ཀྱི་~78~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འཁོར་ལོ་བསྐོར་བ་དེ་ཡང་། བླ་ན་མཆིས་པ། སྐབས་མཆིས་པ། དྲང་བའི་དོན་རྩོད་པའི་གཞིའི་གནས་སུ་གྱུར་
པ་ལགས་ཀྱིས། བཅོམ་ལྡན་འདས་ཀྱིས། ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས། སྐྱེ་བ་མ་
མཆིས་པ་དང་འགག་པ་མ་མཆིས་པ་དང་། གཟོད་མ་ནས་ཞི་བ་དང་། རང་བཞིན་གྱིས་མྱ་ངན་ལས་འདས་པ་
ཉིད་ལས་བརྩམས་ནས། ཐེག་པ་ཐམས་ཅད་ལ་ཡང་དག་པར་ཞུགས་པ་རྣམས་ལ། ལེགས་པར་རྣམ་པར་ཕྱེ་
བ་དང་ལྡན་པ། ཤིན་ཏུ་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གསུམ་པ་བསྐོར་ཏེ། བཅོམ་ལྡན་འདས་ཀྱི་
ཆོས་ཀྱི་འཁོར་ལོ་བསྐོར་བ་འདི་ནི། བླ་ན་མ་མཆིས་པ། །སྐབས་མ་མཆིས་པ། ངེས་པའི་དོན་ལགས་ཏེ། རྩོད་
པའི་གཞིའི་གནས་སུ་གྱུར་པ་མ་ལགས་སོ། །ཞེས་སོ། །མྱང་འདས་ཆེན་པོར། རིགས་ཀྱི་བུ་གཞན་ཡང་། སྡོན་
ཝཱ་ར་ན་སེར་ཆོས་ཀྱི་འཁོར་ལོ་བསྐོར་བ་ན། མི་རྟག་པ་དང་སྡུག་བསྔལ་བ་དང་། སྟོང་པ་དང་། བདག་མེད་
པར་བསྟན་ཏེ། ཞེས་སོ། །དེ་ལ་འཁོར་ལོ་དང་པོ་གདུལ་བྱ་ཉན་ཐོས་ཀྱི་རིགས་ཅན་ལ། བརྗོད་བྱ་འཕགས་
པའི་བདེན་པ་བཞི། རྣམ་པ་མི་རྟག་པ་དང་སྡུག་བསྔལ་བ་ལ་སོགས་པའི་རྣམ་པ་བཅུ་དྲུག་གསུངས་ནས་སྤང་
བྱ་གང་ཟག་གི་བདག་ཏུ་འཛིན་པ་མངོན་གྱུར་དང་ས་བོན་རིམ་གྱིས་སྤངས་ཏེ། འབྲས་བུ་ལྷག་བཅས་དང་ལྷག་
མེད་ཀྱི་མྱ་ངན་ལས་འདས་པ་འཐོབ་པའི་ལམ་ངོ་མཚར་རྨད་དུ་བྱུང་བ་སྔོན་ཚངས་པ་དང་དབང་ཕྱུག་དང་།
ཁྱབ་འཇུག་ལ་སོགས་པ་ལྷ་དང་། དྲང་སྲོང་རྐང་མིག་དང་། གཟེགས་ཟན་དང་། སེར་སྐྱ་ལ་སོགས་པ་མིར་
གྱུར་པ་སུས་ཀྱང་། འཁོར་བ་སྤོང་བར་བྱེད་པའི་ལམ་བདག་མེད་པའི་དོན་མ་བསྟན་པ་གཅིག །བཅོམ་ལྡན་
འདས་ཀྱིས་བསྟན་པ་འདི། དེ་བས་ཆོས་ཟབ་པའི་ཆོས་གཞན་ཡོད་པའི་ཕྱིར་བླ་ན་མཆིས་པ། རྟེན་འབྲེལ་སྤྲོས་
པའི་མཐའ་ཐམས་ཅད་དང་བྲལ་བར་མ་གསུངས་པའི་ཕྱིར་དྲང་དོན་རྩོད་པའི་གཞིར་གྱུར་པ་ཡིན་ལ། འཁོར་
ལོ་གཉིས་པ་འདི་གདུལ་བྱ་ཐེག་པ་ཆེན་པོའི་རིགས་ཅན་ལ་བརྗོད་བྱ་འཁོར་འདས་ཀྱི་ཆོས་ཐམས་ཅད་རྣམ་པ་
ངོ་བོ་ཉིད་མེད་པ་དང་། སྐྱེ་འགག་དང་བྲལ་བ་གཟོད་མ་ནས་ཞི་བའི་རྣམ་པའི་ངོ་བོ་དེ་ལ་རྗོད་བྱེད་ཕྱི་ནང་སྟོང་
པ་ཉིད་ལ་སོགས་པའི་གསུང་གིས་སྨོས་པ་འདི་ཡང་། འདི་བས་ཆེས་ཟབ་པའི་ཆོས་གཞན་ཡོད་པའི་ཕྱིར་བླ་ན་
མཆིས་པ། སྟོང་པ་ཉིད་ཀྱི་མཐར་ཞེན་པའི་ཉེས་དམིགས་ཡོད་ཅིང་ལེགས་པར་ཕྱེ་ནས་མ་གསུངས་པས། དྲང་
དོན་རྩོད་པའི་གཞིར་གྱུར་པའོ། །
འཁོར་ལོ་གསུམ་པ་ནི་གདུལ་བྱ་འཁོར་ལོ་དང་པོ་གཉིས་སུ་གསུངས་པའི་ཐེག་པ་ཐམས་ཅད་ཀྱི་དོན་
ལ་བློ་སྦྱངས་པའི་རིགས་ཅན་ལ། འཁོར་ལོ་དང་པོ་གཉིས་ཀྱི་བརྗོད་བྱའི་དོན་བདེན་བཞི་དང་། རྟེན་འབྲེལ་མི་
རྟག་སྡུག་བསྔལ་དང་། སྐྱེ་མེད་འགག་མེད་ལ་སོགས་པར་གསུངས་པའི་དོན་ལེགས་པར་ཕྱེ་ནས་གསུངས་~79~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པས། དེ་བས་ལྷག་པའི་ཆོས་གཞན་བྱ་མེད་པའི་ཕྱིར་བླ་ན་མེད་པ། གསུང་ནང་འགལ་བ་ལྟར་སྣང་བ། མི་
འགལ་བར་གཏན་ལ་ཕབ་པས་ངེས་པའི་དོན་རྩོད་པའི་གཞིར་མ་གྱུར་པའོ། །འདིའི་དོན་ཅུང་ཟད་ཞིབ་པར་
བསྟན་ན། མངོན་རྟོགས་རྒྱན་དུ། ལམ་ཤེས་ཉིད་ཀྱི་ཚུལ་ལ་ནི། །འཕགས་པའི་བདེན་པ་བཞི་དག་གི། །རྣམ་
པ་མི་དམིགས་སྒོ་ནས་ནི། །ཉན་ཐོས་ལམ་འདི་ཤེས་པར་བྱ། །ཞེས་པ་དང་། ལང་ཀར་གཤེགས་པར། ཉན་
ཐོས་སུ་གྱུར་པ་དེ་རྣམས་གྲངས་ཀྱིས་བྱང་ཆུབ་སེམས་དཔའ་ཡང་ཡིན་ཏེ། ཉོན་མོངས་པའི་སྒྲིབ་པ་ལས་གྲོལ་
ནས་རང་གི་དོན་ལ་སྦྱོར་བ་དེ། དེ་བཞིན་གཤེགས་པས་བསྐུལ་ནས་ཤེས་སྒྲིབ་ལས་ཀྱང་གྲོལ་བར་བྱེད་དེ་ཉན་
ཐོས་ཀྱི་རིགས་སུ་ཐ་སྙད་འདེགས་སོ། །གང་ཟག་ཐེག་ཆེན་གྱི་རིགས་ཅན་ལ་ལས་དང་ཉོན་མོངས་ཀྱི་འདུས་
བྱས་པའི་ཆོས་རྣམས་རྣམ་པར་ཐར་པའི་སྒོ་གསུམ་གྱི་བདག་ཉིད་ངོ་བོ་ཉིད་མེད་པར་གསུངས་པས། སྟོང་པ་
ཉིད་ཀྱི་དགོངས་པ་མ་ཤེས་པ་ཁ་ཅིག་སྐྲག་པར་གྱུར་ནས་ཐེག་ཆེན་བཀའ་མ་ཡིན་ནོ་ཞེས་སྐུར་པ་འདེབས་པར་
གྱུར་ཏེ། འདི་ནི་བདུད་ཀྱིས་སྨྲས་པ་ཡིན་ནོ་ཞེས་ཟེར་ཅིང་སྤོང་བར་བྱེད་ལ། ཆོས་སྤོང་གི་ལས་བསགས་པས་
སྡུག་བསྔལ་ཆེན་པོ་ལ་རེག་པར་འགྱུར་རོ། །བློ་གྲོས་ཆེན་པོས། སྟོང་པ་ཉིད་ཀྱི་དོན་གང་ལགས་ཞེས་ཞུས་
པས། སྟོང་ཉིད་བདུན་གསུངས་ནས་གཅིག་གིས་གཅིག་སྟོང་པ་འདི་ནི་ཐ་ཤལ་ཡིན་པས་སྤང་བར་བྱའོ། །འདུས་
བྱས་སྐད་ཅིག་མ་ཡིན་པའི་ཕྱིར་རང་བཞིན་མེད་པ་དང་། རང་ལས་མི་སྐྱེ་བའི་ཕྱིར་སྐྱེ་བ་མེད་པ་ལ་སོགས་པ་
རྒྱས་པར་གསུངས་ནས། འདི་དག་མདོ་སྡེ་གང་དུ་གསུངས་ཀྱང་། སྡུག་བསྔལ་དང་ཀུན་འབྱུང་བདེན་པ་འཁོར་
བའི་ཆོས་གཏན་ལ་ཕབ་པར་ཁོང་དུ་ཆུད་པར་བྱའོ། །དེ་དག་གི་དོན་མ་གོ་བས་ལོག་པར་འཛིན་པའི་གོ་སྐབས་
མཆིས་ཏེ། ཁ་ཅིག་ནི་ཚིག་དང་ཡི་གེ་འདྲེན། ཁ་ཅིག་ནི་དེ་སྤོང་བར་བྱེད། དེ་ལ་དགོངས་ནས། དྲང་བའི་དོན་
གྱི་མདོ་སྡེ་བརྗོད་པའི་རྣམ་པ་འདི་ལྟ་སྟེ། ཆོས་ཐམས་ཅད་ངོ་བོ་ཉིད་མེད་པ། ཆོས་ཐམས་ཅད་མ་སྐྱེས་པ། མ་
འགགས་པ། བཟོད་མ་ནས་ཞི་བ། རང་བཞིན་གྱིས་ཡོངས་སུ་མྱ་ངན་ལས་འདས་པའོ་ཞེས་ཆོས་སྟོན་ཏོ། །སེམས་
ཅན་དགེ་བའི་རྩ་བ་རྒྱ་ཆེན་པོ་བསྐྱེད་པ། སྒྲིབ་པ་དག་པ། རྒྱུད་སྨིན་པ། མོས་པ་མང་བ། བསོད་ནམས་དང་ཡེ་
ཤེས་ཀྱི་ཚོགས་ཆེན་པོ་གྲུབ་པ་དེ་དག་གིས་ཆོས་དེ་ཐོས་ནས། ངའི་དགོངས་ཏེ་གསུངས་པ་ཡང་དག་པ་ཇི་ལྟ་བ་
བཞིན་དུ་རབ་ཏུ་ཤེས། སེམས་ཅན་དགེ་བའི་རྩ་བ་ཆེན་པོ་མ་བསྐྱེད་པ། སྒྲིབ་པ་ཡོངས་སུ་མ་དག་པ། རྒྱུད་
ཡོངས་སུ་མ་སྨིན་པ། བསོད་ནམས་དང་ཡེ་ཤེས་ཀྱི་ཚོགས་ཆེན་པོ་གྲུབ་པ་མ་ཡིན་པ། དྲང་པོ་དྲང་པོའི་རང་
བཞིན་ཅན་མ་ཡིན་པ། རང་གི་ལྟ་བ་ཆོག་ཏུ་འཛིན་པ་དེ་དག་གིས་ནི་ཆོས་དེ་ཐོས་ན། ངའི་དགོངས་ཏེ་བཤད་
པ་ཟབ་མོ་ཡང་དག་པ་ཇི་ལྟ་བ་བཞིན་རབ་ཏུ་མ་ཤེས་ཏེ། ཆོས་དེ་ལ་མོས་པས་འདི་དག་ཐམས་ཅད་ནི་ངོ་བོ་~80~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཉིད་མེད་པ་ཡིན་ནོ། །ཆོས་འདི་དག་ཐམས་ཅད་ནི་མ་སྐྱེས་པ་ཁོ་ནའོ། །མ་འགགས་པ་ཁོ་ནའོ། །གཟོད་མ་
ནས་ཞི་བ་ཁོ་ནའོ། །རང་བཞིན་གྱིས་ཡོངས་སུ་མྱ་ངན་ལས་འདས་པ་ཁོ་ནའོ། །ཞེས་ཆོས་ཀྱི་དོན་ལ་སྒྲ་ཇི་
བཞིན་ཁོ་ནར་མངོན་པར་ཞེན་ཏེ། གཞི་དེས་ཆོས་ཐམས་ཅད་ལ་མེད་པར་ལྟ་བ་དང་། མཚན་ཉིད་མེད་པར་ལྟ་
བ་ཐོབ་པར་འགྱུར་ཏེ། མེད་པར་ལྟ་བ་དང་། མཚན་ཉིད་མེད་པར་ལྟ་བ་ཐོབ་ནས་མཚན་ཉིད་ཐམས་ཅད་ཀྱིས་
སྐུར་པ་འདེབས་པར་བྱེད་དེ། ཆོས་ཐམས་ཅད་ཀྱིས་ཀུན་བཏགས་པའི་མཚན་ཉིད་ལ་ཡང་སྐུར་པ་འདེབས།
གཞན་གྱི་དབང་གི་མཚན་ཉིད་དང་། ཡོངས་སུ་གྲུབ་པའི་མཚན་ཉིད་ལ་ཡང་འདེབས་སོ། །དེ་ལྟར་བས་ན་དེ་
དག་ནི་མཚན་ཉིད་རྣམ་པ་གསུམ་ཆར་ལ་སྐུར་པ་འདེབས་པ་ཞེས་བྱའོ། །
ངའི་ཆོས་ལ་ཆོས་སུ་འདུ་ཤེས་པ་དང་། དོན་མ་ཡིན་པ་ལ་དོན་དུ་འདུ་ཤེས་པ་ཡིན་ཏེ། དེ་དག་ཆོས་ལ་
ཡང་ཆོས་སུ་འཛིན། དོན་མ་ཡིན་པ་ལ་ཡང་དོན་དུ་འཛིན་ཏོ། །དེ་དག་ཆོས་ལ་མོས་པ་དགེ་བའི་ཆོས་རྣམ་པར་
འཕེལ་མོད་ཀྱི། འོན་ཀྱང་དོན་མ་ཡིན་པ་ལ་མངོན་པར་ཞེན་པས་ཤེས་རབ་ལས་ཡོངས་སུ་ཉམས་པར་གྱུར་ཏེ།
ཡོངས་སུ་ཉམས་པས་དགེ་བའི་ཆོས་ཤིན་ཏུ་རྒྱ་ཆེན་པོ་དང་དཔག་ཏུ་མེད་པ་རྣམས་ལས་ཀྱང་ཡོངས་སུ་ཉམས་
པར་འགྱུར་རོ། །ཞེས་གསུངས་སོ། །འཁོར་ལོ་བར་པ་ནི་རྒྱས་འབྲིང་བསྡུས་གསུམ་ལ་སོགས་པ་ཡིན་ཏེ། ཀྱེ་
མ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་བསྟན་པས་ལྷའི་བུ་སྟོང་ཕྲག་དུ་མ་སྐྱེ་བ་མེད་པའི་ཆོས་ལ་བཟོད་པ་སྐྱེས་
པར་གྱུར་ཏེ། འཛམ་བུའི་གླིང་དུ་ཆོས་ཀྱི་འཁོར་ལོ་གཉིས་པ་བསྐོར་བར་མཐོང་ངོ་ཞེས་གསུངས་སོ། །འཁོར་
ལོ་གསུམ་པ་ནི་གདུལ་བྱ་རིགས་ཅན་གསུམ་ཀས་རྫོགས་པའི་སངས་རྒྱས་འཐོབ་རུང་། དེ་བཞིན་གཤེགས་
པའི་སྙིང་པོ་ཅན་མཐར་ཐུག་ཐེག་པ་གཅིག་ཏུ་སྟོན་པ་ཡིན་ཏེ། དགོངས་འགྲེལ་དུ། ངོ་བོ་ཉིད་མེད་པ་དང་། སྐྱེ་
བ་མེད་པ་དང་། འགག་པ་མེད་པ་དང་། གཟོད་མ་ནས་ཞི་བ་རང་བཞིན་གྱིས་མྱ་ངན་ལས་འདས་པ་ལས་
བརྩམས་ནས། ངེས་དོན་དུ་བསྟན་པ་འདི་ནི་དྲང་བའི་དོན་གྱི་མདོ་སྡེ་ཐམས་ཅད་དུའང་སྩལ་བར་བགྱིའོ། །འདུ་
བྱེད་ཐམས་ཅད་སྐྱེ་བ་དང་། འདོད་ཆགས་དང་བྲལ་བར་བྱ་བ་དང་། རྣམ་པར་གྲོལ་བར་བྱ་བ་དང་། ཉོན་
མོངས་པ་དང་། ལས་དང་། སྐྱེ་བའི་ཀུན་ནས་ཉོན་མོངས་པ་ལས་འདའ་བའི་ཕྱིར་ཆོས་སྟོན་ཏོ། །གཞན་དབང་
ལ་ཀུན་བཏགས་སུ་མངོན་པར་ཞེན་པ་མེད་པས། ཚེ་འདི་ལ་ངེས་པའི་སྟོབས་སྐྱེས་ཏེ། ཕྱི་མ་ལ་རྒྱུ་མེད་པས་
འགོག་པ་ཐོབ་པར་བྱེད་དེ། ཉན་ཐོས་ཀྱི་རིགས་ཅན་རྣམས་ལམ་འདི་བསྒྲུབས་པས་མྱ་ངན་ལས་འདའ་བར་
འགྱུར་ལ། རང་སངས་རྒྱས་དང་དེ་བཞིན་གཤེགས་པའི་རིགས་ཅན་རྣམས་ཀྱིས་ཀྱང་གྲུབ་པ་དང་བདེ་བ་ཐོབ་
པར་འགྱུར་བས་རིག་ཅན་གསུམ་ཀའི་ལམ་ཡིན་ལ། དེ་ལ་དགོངས་ནས་ཐེག་པ་གཅིག་ཏུ་བསྟན་ཏེ། དབང་པོ་~81~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
རྣོ་འབྲིང་རྟུལ་པོའི་བྱེ་བྲག་མེད་པ་མ་ཡིན་ནོ། །ཞེས་བསྟན་ཅིང་། ཡང་དོན་དམ་ཆོས་ཐམས་ཅད་རྩོད་པ་དང་
བྲལ་བར་བཤད་དེ། རྟོག་གེ་ནི་རྩོད་པའི་སྤྱོད་ཡུལ་དུ་གྱུར་པ་ཡིན་ལ། རྟོག་གེ་ཐམས་ཅད་ལས་ཡང་དག་པར་
འདས་པ་ནི་དོན་དམ་པའི་མཚན་ཉིད་དུ་ཤེས་པར་བྱའོ། །ཞེས་བཤད་དོ། །ལང་ཀར་གཤེགས་པར། འཇིག་
རྟེན་པ་རྣམས་ཀྱི་བདག་ཅེས་བྱ་བ་དེ་གཞིག་པའི་ཕྱིར་བདག་མེད་པ་བསྟན་ཏོ། །དེ་ལྟར་མ་གསུངས་ན་ཇི་ལྟར་
གྲོང་པ་ཡིན་པར་མི་གྱུར། བཅོམ་ལྡན་འདས་ནི་བདག་མེད་པ་གསུངས་པར་གྲག་གོ་ཞེས་ཡ་མཚན་སྐྱེས་ནས།
དེའི་འོག་ཏུ་རྒྱུ་དང་གཏན་ཚིགས་བརྒྱ་སྟོང་བསྟན་པ་ལ་འཇུག་གོ །གོང་ནས་གོང་དུ་དད་པ་སྐྱེས་ཤིང་སྟོང་པ་
ཉིད་ལ་སློབ་པར་བྱེད་དོ། །དེའི་འོག་ཏུ་དེ་དག་ལ་ཐར་པ་ནི་ཞི་བ་རྟག་པ་ཐེར་ཟུག་པའོ་ཞེས་སྟོན་ཏོ། །འཇིག་
རྟེན་པ་ཁ་ཅིག་ཐར་པ་ཡོད་ཅེས་ཟེར་བ་དེ་གཞིག་པའི་ཕྱིར་ཐར་པ་ནི་ཅུང་ཟད་ཀྱང་མེད་དོ་ཞེས་གསུངས་སོ། །
ལྟ་བ་ཆུད་གསོན་པར་འདྲ་བ་དག་མ་བསྟན་ན། སྟོན་པའི་བསྟན་པ་ལ་ཇི་ལྟར་ཡིད་ཆེས་པར་འགྱུར།
དེའི་འོག་ཏུ་ཐར་པ་ཆུད་སོན་པའི་ལྟ་བ་མཐོང་ན་བླུན་པོ་རྣམས་ཉམས་པར་འགྱུར་བས། ངས་གཏན་ཚིགས་
བརྒྱ་སྟོང་དག་གིས་ཐར་པ་ཡོད་པར་གསུངས་སོ། །ཐར་པ་ནི། མྱང་འདས་སུ། རྟག་པ་དང་བདེ་བ་དང་བདག་
དང་ཡོངས་སུ་དག་པར་བསྟན་ཏོ། །ཞེས་པ་དེ་བཞིན་གཤེགས་པའི་སྙིང་པོ་ཉིད་ཡིན་ནོ། །སྤྱིར་འཁོར་ལོ་
གསུམ་ཀ་ལ་དྲང་དོན་དང་ངེས་དོན་གཉིས་ཀ་ལྡན་ནའང་། འཁོར་ལོ་དང་པོ་གཙོ་ཆེར་དྲང་དོན་དུ་བཞེད་པར་
མཐུན་ཅིང་། འཁོར་ལོ་བར་པ་སྟོང་པ་ཉིད་སྟོན་པ་གཙོ་ཆེ་བས། དེ་ལ་སངས་རྒྱས་ཀྱི་བཀའ་མ་ཡིན་པ་དང་།
ཆོས་ཀྱི་གནས་ལུགས་སྟོང་རྐྱང་དུ་འཁྲུལ་པའི་སྐབས་ཡོད་པས་དྲང་བའི་དོན་དང་འཁོར་ལོ་གསུམ་པ་སྟོང་པ་
ཉིད་དང་། བདག་མེད་པ་དང་མི་རྟག་པ་ལ་སོགས་པ་གསུངས་པའི་དོན་ལེགས་པར་ཕྱེ་ནས་སྟོང་པ་ཉིད་
ལའང་ངེས་དོན་ཡིན་མ་ཡིན་དང་། དེ་བཞིན་དུ་བདག་ཡོད་མེད་དང་། རྟག་མི་རྟག་དང་། སྣ་ཚོགས་སུ་
གསུངས་པའི་དགོངས་པ་ལེགས་པར་ཕྱེ་ནས་གཏན་ལ་ཕབ་པས་ཐེ་ཚོམ་སྐྱེ་བའི་གནས་སྐབས་མེད་པའི་ཕྱིར།
ངེས་དོན་དུ་བསྟན་པ་ཡིན། ཡང་བར་པ་སྤྲོས་བྲལ་སྟོང་པ་ཉིད་སྟོན་པས་ངེས་དོན་དང་།
གསུམ་པ་སྙིང་པོ་དང་ཆོས་སྐུ་རྟག་ཅིང་བརྟན་པར་གསུངས་པ་ལ་སོགས་ཀྱིས་དྲང་དོན་དུ་འཇོག་པ་
དང་། ཡང་བར་པ། སངས་རྒྱས་ཐོབ་པའི་ལམ་ལྟ་བ་དང་སྒོམ་པ་གཙོ་ཆེར་སྟོན་པས་དྲང་དོན་དང་། གསུམ་པ་
འབྲས་བུ་ཆོས་སྐུ་སྟོན་པས་ངེས་དོན་དང་། དེ་བཞིན་དུ་འཁོར་བ་དང་མྱ་ངན་ལས་འདས་པ་དང་། དྲི་མ་སྦྱོང་
བྱེད་སྦྱངས་འབྲས་དང་། བརྗོད་བྱ་རྒྱ་ཆེ་བ་དང་། ཟབ་པའི་ཆ་དང་། གདུལ་བྱ་ཐར་པའི་ལམ་དུ་བཀྲམ་པ་དང་།
ལམ་གྱི་རང་བཞིན་སྟོན་པ་ལ་སོགས་པའི་སྒོ་ནས་དྲང་དོན་དང་ངེས་དོན་དུ་འཇོག་པ་ཡིན་པས་འཁོར་ལོ་~82~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གསུམ་པོ་མཐར་ཐུག་དོན་གཅིག་ཡིན་གྱིས་ནང་འགལ་བར་འདོད་པ་ནི། གསུང་བ་པོ་བུ་རམ་ཤིང་པའི་བསྟན་
པ་ལ་སྙད་འཚོལ་བ་ཡིན་ཏེ། གང་ཕྱིར་རྒྱལ་ལས་ཆེས་མཁས་འགའ་ཡང་འཇིག་རྟེན་འདི་ན་ཡོད་མིན་ཏེ། །མ་
ལུས་དེ་ཉིད་མཆོག་ནི་ཇི་བཞིན་ཀུན་མཁྱེན་གྱི་མཁྱེན་གཞན་མིན་པས། །དེ་ཕྱིར་དྲང་སྲོང་རང་ཉིད་ཀྱིས་
བཞག་མདོ་སྡེ་གང་ཡིན་དེ་མི་དཀྲུག །ཆོས་ཚུལ་བཤིག་ཕྱིར་དེ་ནི་རྒྱལ་ལ་སྐུར་པ་འདེབས་པའི་ཉིད་དུ་འགྱུར་
ཅེས་གསུངས་སོ།།  །།
གཉིས་པ་བསྔོ་བའི་རྣམ་གཞག་འཕྲོས་དང་བཅས་པ་ལ་གཉིས། ལག་ལེན་འཆོལ་བ་དགག་པ།
གནས་དང་གནས་མིན་གྱི་ཁྱད་པར་བསྟན་པའོ། །
དང་པོ་ལ་གཉིས་ལས། རང་བཟོ་སྤང་པ་ནི། འགའ་ཞིག་བསྔོ་བའི་ཚེ་ན་ཆུ། །སྦྲེང་བའི་ལག་ལེན་བྱེད་
ཅེས་གྲག །འདི་ནི་མུ་སྟེགས་རིག་བྱེད་པའི། །ལུགས་ཡིན་སངས་རྒྱས་པ་ལ་མེད། །ཅེས་པ། བོད་ཀྱི་སྟོད་
འདུལ་བའི་དགེ་འདུན་འགའ་ཞིག་ཕྱག་ལེན་ལ། ཡོན་བསྔོ་བ་བྱེད་པའི་ཚེ་ཡོན་མཆོད་ཕན་ཚུན་རིལ་བ་སྤྱི་
བླུགས་ཀྱིས་ལག་པར་ཆུ་སྦྲེང་བའི་ལུགས་ཡོད་དེ། དེའི་འཁྲུལ་གཞི་ནི། རྒྱལ་པོ་ཐམས་ཅད་སྒྲོལ་གྱི་སྐྱེས་
རབས་སུ། བྲམ་ཟེ་སློངས་མོ་བ་ལ་གླང་པོ་ཆེ་དང་བུ་དང་བུ་མོ་སྦྱིན་པ་དང་། བརྒྱ་བྱིན་ལ་བཙུན་མོ་སྦྱིན་པའི་
ཚེ༑ གསེར་གྱི་རིལ་བས་བཏུད་དེ་བཞེས་སུ་གསོལ་ཞེས་མདུན་དུ་འཁོད་པ་དང་། བྲམ་ཟེའི་ལག་པ་བརྐྱང་པ་
ལ་རིལ་བ་སྤྱི་བླུགས་ཀྱིས་བཏུད་དོ། །དེ་ཡིས་བསྒྲིམས་པའི་མཐུ་དག་གིས། །རིལ་བ་ལས་ནི་ཆུ་བྱུང་ནས། །མིག་
ནི་པདྨ་དམར་འདྲ་ལས། །མ་བསྒྲིམས་པར་ཡང་མཆི་མ་འབྱུང་། །ཞེས་པ་དང་། དེ་ནས་དེས་ནི་ལག་གཡོན་མ་
དྲི་བཟུང་། །གཡས་པའི་ལག་པས་རིལ་བ་བཟུང་ནས་ནི། །དེ་ཡི་ལག་པས་རྩེ་ལ་ཆུ་སྦྲེངས་ནས། །འདོད་ལྷའི་
སེམས་ནི་མྱ་ངན་མེ་ཡིས་ཚི ག།ཅེས་གསུངས་པས། མུ་སྟེགས་རིག་བྱེད་པའི་བྲམ་ཟེ་ཁྲུས་དང་གཙང་སྦྲ་ལ་
འདག་གྲོལ་དུ་འཛིན་པའི་ལུགས་ཡིན་པ་ལ། ནང་པ་སངས་རྒྱས་པས་བྱ་རྒྱུའི་ལག་ལེན་དུ་འཁྲུལ་པ་ཡིན་གྱིས་
ནང་པའི་ལུང་ནས་བཤད་པ་མེད་དོ། །
གཉིས་པ་འཐད་པ་སྒྲུབ་པ་ནི། དེས་ན་གང་དང་གང་བྱེད་པ། །སངས་རྒྱས་གསུང་བཞིན་གུས་པས་
བསྒྲུབས། །ཞེས་པ། སངས་རྒྱས་ཀྱི་བསྟན་པ་ལ་སློབ་པ་རྣམས་ཀྱིས་སྒོ་གསུམ་གྱི་སྤྱོད་པ་གང་བྱེད་པ་ཐམས་
ཅད་རྫོགས་པའི་སངས་རྒྱས་ཀྱིས་ཇི་ལྟར་གསུངས་པ་གཞན་ཡང་བླང་མ་ནོར་བར་གུས་པས་བསྒྲུབས་ཤིག །ནོར་པ་
བྱས་ན་བསྟན་པ་འཇིག་པའི་རྒྱུར་འགྱུར་རོ། །ཞེས་དགོངས་པའོ། །
གཉིས་པ་ལ་གསུམ་ལས། དང་པོ་སྤྱིར་བསྟན་པ་ནི། བསྔོ་བ་དེ་ཡང་མདོར་བསྡུས་ན། །གནས་དང་~83~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གནས་མ་ཡིན་པ་གཉིས། །གནས་ཀྱི་བསྔོ་བ་འགྲུབ་པར་གསུངས། །གནས་མིན་བསྔོས་ཀྱང་འགྲུབ་མི་
འགྱུར། །འདི་དག་གཉིས་ཀ་མདོ་ལས་གསུངས། །ཞེས་པ། བསྔོ་བ་ལ་བསྔོས་པས་འགྲུབ་པ་གནས་ཀྱི་བསྔོ་
བ་དང་། བསྔོས་ཀྱང་མི་འགྲུབ་པ་གནས་མིན་གྱི་བསྔོ་བ་གཉིས་བཅོམ་ལྡན་འདས་ཀྱིས་གསུངས་སོ། །
གཉིས་པ་གནས་ཡིན་གྱི་བསྔོ་བ་ནི། འཇམ་དཔལ་སངས་རྒྱས་ཞིང་ལས་ནི། །ཆོས་རྣམས་ཐམས་ཅད་
རྐྱེན་བཞིན་ཏེ། །འདུན་པའི་རྩེ་ལ་རབ་ཏུ་གནས། །གང་གིས་སྨོན་ལམ་ཅི་བཏབ་པ། །དེ་འདྲའི་འབྲས་བུ་ཐོབ་
པར་འགྱུར། །ཞེས་གསུངས་པ་ནི་གནས་ལ་དགོངས། །ཞེས་པ། འཇམ་དཔལ་གྱི་ཞིང་བཀོད་ལས། གསུངས་
པ་འདི་ནི་ཀུན་རྫོབ་ཏུ་ལས་ཐམས་ཅད་ཀུན་སློང་ལ་རག་ལས་པའི་འདུན་པ་དྲག་པོས་གང་བསྔོས་པ་དང་།
སྨོན་ལམ་བཏབ་པ་དེ་འགྲུབ་པ་ཡིན་ཏེ། ཐེག་པ་གསུམ་གྱི་ལམ་དང་འབྲས་བུ་ཡང་འདུན་པའི་དབང་གིས་ཐ་
དད་དུ་གྱུར་པ་ཡིན་ལ། འདུན་པ་ལོག་པས་རྣམ་སྨིན་ལོག་པར་མདོ་ལས་མང་དུ་གསུངས་པའི་ཕྱིར་རོ། །འཕགས་
པ་འཇམ་དཔལ་གྱིས་འཁོར་ལོས་བསྒྱུར་བའི་རྒྱལ་པོར་གྱུར་པའི་ཚེ། སངས་རྒྱས་སྒྲ་དབྱངས་རྒྱལ་པོའི་དྲུང་དུ།
བདག་གིས་སངས་རྒྱས་ཀྱི་ཞིང་དུ་རྡུལ་ཕྲ་རབ་རེ་རེ་ལ་བདེ་བ་ཅན་གྱི་འཇིག་རྟེན་གྱི་ཁམས་ཀྱི་བཀོད་པ་དང་།
བདག་གི་བྱང་ཆུབ་ཀྱི་ཤིང་མི་མཇེད་ཀྱི་འཇིག་རྟེན་གྱི་ཁམས་བཅུའི་ཚད་ཙམ་དུ་གྱུར་ཅིག །ཅེས་པ་ལ་སོགས་
ཇི་ལྟར་སྨོན་པ་བཞིན་འགྲུབ་པར་གསུངས་ཤིང་། བདག་ནི་བྱང་ཆུབ་རིངས་ཚུལ་དུ། །འཚང་རྒྱར་མོས་ཤིང་སྤྲོ་
བ་མེད། །ཕྱི་མཐར་ཐུག་གི་བར་དུ་ཡང་། །སེམས་ཅན་གཅིག་ཕྱིར་སྤྱད་པར་བགྱི། །ཞེས་ཐུགས་བསྐྱེད་པས་དེ་
ལྟར་ཡང་བྱིས་པ་གཞོན་ནུའི་གཟུགས་ཀྱིས་གཞན་དོན་མཛད་པ་ནི་བསྔོས་པས་འགྲུབ་པ་ཡིན་ནོ། །
གསུམ་པ་གནས་མིན་གྱི་བསྔོ་བ་ནི། དྲི་མེད་བྱིན་གྱིས་ཞུས་པའི་མདོར། ཆོས་རྣམས་ཆོས་ཉིད་བསྔོས་
པ་ཡིས། །མི་འགྱུར་གལ་ཏེ་འགྱུར་ན་ནི། །དང་པོའི་སངས་རྒྱས་གཅིག་ཉིད་ཀྱིས། །བསྔོ་བ་འདི་ཡང་ཅིས་མི་
གྲུབ། །ཅེས་གསུངས་འདི་ནི་གནས་མིན་གྱི། །བསྔོ་བ་ཉིད་ལ་དགོངས་པ་ཡིན། །ཞེས་པ། བུ་མོ་དྲི་མ་མེད་
པས་བྱིན་པས་ཞུས་པའི་མདོར། རིགས་ཀྱི་བུ་ཆོས་རྣམས་ཀྱི་ཆོས་ཉིད་ནི་སྨོན་ལམ་གྱི་དབང་གིས་བསྒྱུར་བར་
མི་ནུས་སོ། །གལ་ཏེ་ནུས་པར་གྱུར་ན། དེ་བཞིན་གཤེགས་པ་རེ་རེའི་དགོངས་པ་དེ་སྨོན་ལམ་གྱི་དབང་གིས་ཇི་
ལྟར་མི་གྲུབ་སྟེ། རྣམ་གྲངས་འདིས་ནི་སྨོན་ལམ་གྱི་དབང་གིས་བསྒྱུར་བར་མི་ནུས་པ་ཡིན་པར་རིག་པར་
བགྱིའོ། །ཞེས་གསུངས་པས། སེམས་ཅན་ཐམས་ཅད་མྱུར་དུ་སངས་རྒྱས་ཐོབ་པར་གྱུར་ཅིག །འཁོར་བ་
སྟོངས་པར་གྱུར་ཅིག །མཚམས་མེད་པ་ལྔ་སྤྱོད་པའི་སྡིག་པ་ཅན་ངན་སོང་དུ་མི་སྐྱེ་བར་བདེ་འགྲོའི་ལུས་ཐོབ་
པར་གྱུར་ཅིག །དཀའ་བ་སྤྱད་པ་མེད་པར་སངས་རྒྱས་ཐོབ་པར་གྱུར་ཅིག །ཅེས་པ་ལ་སོགས་པ་ནི་གནས་མ་~84~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཡིན་པའི་བསྔོ་བ་ཡིན་ནོ། །འོ་ན་བསྔོས་པ་དོན་མེད་དོ་ཞེ་ན། ཐེག་པ་ཆེན་པོའི་བློ་སྦྱོང་གི་ལམ་ཐབས་ལ་
མཁས་པའི་བསམ་སྦྱོར་ཁྱད་པར་ཅན་ཡིན་པས་རང་རྒྱུད་ཀྱི་ཤེས་བྱའི་སྒྲིབ་པ་དང་། ཐེག་དམན་གྱི་ལམ་དུ་
གོལ་བ་འཇོམས་པར་བྱེད་པའི་གཉེན་པོ་ཡིན་པའི་ཕྱིར་དོན་ཆེན་པོ་ཡོད་དེ། རྒྱལ་ཚབ་བྱམས་པས། གཞན་གྱི་
དོན་ནི་རང་གི་དོན་ཡིན་ནོ། །ཞེས་གསུངས་སོ། །
གསུམ་པ་ཡོད་དགེ་བསྔོ་རྒྱུ་མ་ཡིན་པ་ལ་འཕྲོས་པའི་དོན་ལ་གཉིས། ལས་དགེ་སྡིག་གི་ངོས་བཟུང་།
ཐེག་པ་ཆེ་ཆུང་གི་ཁྱད་པར་བཤད་པའོ། །དང་པོ་ལ་གཉིས་ལས། དང་པོ་བསྔོ་བྱ་དང་བཤགས་བྱའི་སྒོ་ནས་
བྱས་པའི་ལས་སུ་བསྟན་པ་ནི། དེས་ན་བསྔོ་རྒྱུའི་དགེ་བ་དང་། བཤགས་པར་བྱ་བའི་སྡིག་པ་ཡང་། །བྱས་པའི་
དགེ་སྡིག་ཡིན་མོད་ཀྱི། །མ་བྱས་པ་ལ་དགེ་སྡིག་མེད། །ཅེས་པ། སྒོ་གསུམ་གྱིས་བྱས་པའི་དགེ་བ་ཐམས་ཅད་
བསྔོ་རྒྱུ་ཡིན་ལ། མི་དགེ་བ་ཐམས་ཅད་བཤགས་བྱ་ཡིན་གྱིས། མ་བྱས་པ་ལ་དགེ་སྡིག་གི་ཐ་སྙད་མེད་པའི་
ཕྱིར་བསྔོ་བྱ་དང་བཤགས་བྱ་གང་ཡང་མ་ཡིན་ནོ། །
གཉིས་པ་ཀུན་སློང་ཉོན་མོངས་ཡོད་མེད་ཀྱི་དགེ་སྡིག་བཞག་པ་ནི། དེ་ཡི་རྣམ་བཞག་བཤད་ཀྱིས་
ཉོན། །འདོད་ཆགས་ཞེ་སྡང་གཏི་མུག་གསུམ། །དེས་བསྐྱེད་ལས་ནི་མི་དགེ་བ། །མ་ཆགས་ཞེ་སྡང་གཏི་མུག་
མེད། །དེས་བསྐྱེད་ལས་ནི་དགེ་བ་ཞེས། །གསུངས་པའི་དགོངས་པ་ཤེས་ནས་ནི། །མཁས་པ་རྣམས་ཀྱིས་
དཔྱད་པར་བྱ། །ཞེས་པས། མ་བྱས་པ་ལ་དགེ་སྡིག་མེད་པའི་རྒྱུ་མཚན། ཉན་ཐོས་མདོ་སྡེ་པ་ཡན་ཆད་ལུས་
ངག་གི་དགེ་སྡིག་ཀུན་སློང་ལ་རག་ལས་པ་ཡིན་པས་ངོ་བོ་ཉིད་ཀྱིས་གྲུབ་པའི་དགེ་སྡིག་མེད་པའི་ཕྱིར། སྡེ་
སྣོད་ཀྱི་དོན་ལ་མཁས་པ་རྣམས་ཀྱིས་མཁྱེན་པར་མཛོད་ཞེས་པའོ། །
གཉིས་པ་ནི། ཉན་ཐོས་དགེ་བ་ཕལ་ཆེར་ཡང་། །བྱང་ཆུབ་སེམས་དཔའི་སྡིག་ཏུ་འགྱུར། །བྱང་ཆུབ་
སེམས་དཔའི་དགེ་བ་ཡང་། །ཉན་ཐོས་སྡིག་ཏུ་འགྱུར་བར་གསུངས། །ཞེས་པ། ཉན་ཐོས་ཀྱི་ཐེག་པར་དགེ་
བར་གསུངས་པ་ཕལ་ཆེར་བྱང་ཆུབ་སེམས་དཔའ་ལ་སྡིག་པར་འགྱུར་བ་ཡིན་ཏེ། འཁོར་བ་མཐའ་དག་མེ་
ལྕེས་གང་བའི་བཙོན་དོང་དང་འདྲ་བར་ཤེས་ནས་མྱུར་དུ་དེ་ལས་གྲོལ་བའི་མྱ་ངན་ལས་འདས་པ་སྒྲུབ་པའི་
བསམ་སྦྱོར་ནི། ཉན་ཐོས་ཀྱི་ཐེག་པའི་ལམ་གྱི་མཆོག་དགེ་བ་ཡིན་ལ། བྱང་སེམས་ལ་དེ་ཉིད་སྡོམ་པའི་རྩ་བ་
འཇིག་པར་བྱེད་པའི་ལྟུང་བ་ཡིན་པའི་ཕྱིར་རོ། །བྱང་ཆུབ་སེམས་དཔའ་འཁོར་བར་སྐྱེ་བའི་རྒྱུ་ཉོན་མོངས་པ་
མི་སྤོང་བར་གཞན་དོན་དུ་མནར་མེད་ཀྱི་མེར་འཇུག་པའང་པདྨས་བརྒྱན་པའི་མཚོ་ལ་ངང་པ་ལྟར་ཉམས་ལེན་
གྱི་གཙོ་བོ་ཡིན་ལ། ཉན་ཐོས་ཀྱི་ལམ་གྱི་མི་མཐུན་ཕྱོགས་ཡིན་པའི་ཕྱིར་རོ། །~85~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བསྐལ་པ་དུ་མར་དགེ་སྤྱད་ཀྱང་། །ཉན་ཐོས་ས་རུ་སེམས་བསྐྱེད་ན། །བྱང་ཆུབ་སེམས་དཔའི་སྡིག་པ་
ལྕི༑ ༑དེ་ནི་ཉན་ཐོས་དགེ་ཆེན་ཡིན། །ཞེས་པ། བསྐལ་པ་མང་པོར་དགེ་བའི་རྩ་བ་བསྒྲུབས་ཀྱང་། ཐེག་པ་
དམན་པའི་སར་སེམས་བསྐྱེད་ན་བྱང་ཆུབ་སེམས་དཔའི་སྡིག་པ་ལྕི་བ་ཡིན་ཏེ། མདོ་ལས། གང་ཞིག་བསྐལ་
པ་དུ་མར་དགེ་བའི་ལས་ལམ་བཅུ། །སྤྱོད་ཀྱང་རང་རྒྱལ་དགྲ་བཅོམ་ཉིད་དུ་སེམས་བསྐྱེད་ན། །དེ་ནི་ཚུལ་
ཁྲིམས་སྐྱོན་བྱུང་ཚུལ་ཁྲིམས་ཉམས་ཞེས་བྱ། །སེམས་བསྐྱེད་དེ་ནི་ཕས་ཕམ་པས་ཀྱང་ཤིན་ཏུ་ལྕི། །ཞེས་
གསུངས་ཤིང་ཐེག་དམན་ལ་དགེ་བ་ཡིན་ནོ། །
འདོད་པའི་ཡོན་ཏན་ལྔ་སྤྱད་ཀྱང་། །ཐབས་མཁས་བྱང་ཆུབ་སེམས་ལྡན་ན། །རྒྱལ་སྲས་རྣམས་ཀྱི་དགེ་
ཆེན་འགྱུར། །ཉན་ཐོས་རྣམས་ཀྱི་སྡིག་པར་གསུངས། །ཞེས་པ། བྱང་ཆུབ་སེམས་དཔས་འཁོར་ལོ་བསྒྱུར་བའི་
རྒྱལ་པོ་དང་། ཚོང་དཔོན་ལ་སོགས་པའི་སྐྱེ་བ་བཟུང་ནས་འདོད་པའི་ཡོན་ཏན་ལ་ལོངས་སྤྱོད་པའི་ཚུལ་གྱིས་
གཞན་དོན་སྒྲུབ་པའི་ཐབས་ལ་མཁས་པ་ནི་དགེ་བ་རྒྱ་ཆེན་པོ་ཡིན་ཏེ། མདོར། གལ་ཏེ་བྱང་ཆུབ་སེམས་དཔའ་
འདོད་ཡོན་ལྔ་སྤྱོད་ཀྱང་། །སངས་རྒྱས་ཆོས་དང་འཕགས་པའི་དགེ་འདུན་སྐྱབས་སོང་སྟེ། །སངས་རྒྱས་སྒྲུབ་
བྱ་སྙམ་དུ་ཀུན་མཁྱེན་ཡིད་བྱེད་ན། །མཁས་པ་ཚུལ་ཁྲིམས་ཕ་རོལ་ཕྱིན་གནས་རིག་པར་བྱ། །ཞེས་གསུངས་
ཤིང་། བྲམ་ཟེའི་ཁྱེའུ་སྐར་མས། ལོ་གྲངས་དུ་མར་ཚངས་སྤྱོད་བསྲུངས་ནས། ཚོང་དཔོན་གྱི་བུ་མོ་ལ་སྙིང་བརྩེ་
བས་བསླབ་པ་ཕུལ་ཏེ། ལོ་བཅུ་གཉིས་ཁྱིམ་ཐབ་བྱས་པ་བསྐལ་པ་དགུ་ཁྲིའི་འཁོར་བ་ཕྱིར་བསྙིལ་བ་ལྟ་བུ་
ཉན་ཐོས་ལས་སྡིག་པ་ཆེན་པོ་ཡིན་ནོ། །
གཞན་གྱི་དོན་གྱི་སེམས་བརྟན་པའི། །ཕམ་པ་བཞི་པོ་སྤྱད་ན་ཡང་། །བྱང་ཆུབ་སེམས་དཔའི་དགེ་བ་
སྟེ༑ ༑ཉན་ཐོས་རྣམས་ཀྱི་སྡིག་པར་གསུངས། །ཞེས་པ། བྱང་སེམས་ཀྱི་གཞན་དོན་གྱི་སེམས་བརྟན་པོས།
དགེ་སློང་ལ་ཕམ་པར་འགྱུར་པའི་ཆོས་མི་ཚངས་པ་སྤྱོད་པ་ལ་སོགས་བཞི་པོ་སྤྱད་ཀྱང་དགེ་བ་ཡིན་ལ། ཉན་
ཐོས་ལ་སྡིག་པ་ཆེན་པོ་ཡིན་ནོ། །
འཁོར་བའི་འགྲོ་ལ་ཆགས་པ་ནི། །གཞན་དོན་ཡིན་ཀྱང་ཉན་ཐོས་ཀྱི། །སྡིག་ཡིན་དེ་ཉིད་རྒྱལ་སྲས་ཀྱི། །དགེ་
བ་ཡིན་པར་ཤེས་པར་བྱ། །ཞེས་འཁོར་བའི་འགྲོ་བ་བུད་མེད་ལ་ཆགས་པ་དང་རིན་པོ་ཆེ་ལེན་པ་ལ་སོགས་པ་
གཞན་གྱི་དོན་ཡིན་ཀྱང་ཉན་ཐོས་ཀྱི་ཐེག་པར་བཀག་པ་ལ་སྤྱད་པ་ཡིན་པའི་ཕྱིར་སྡིག་པ་ཡིན་ལ། རྒྱལ་སྲས་
ལ་བསྒྲུབ་བྱར་གསུངས་པ་ཉམས་སུ་བླངས་པའི་ཕྱིར་དགེ་བ་ཡིན་པར་ཤེས་པར་བྱའོ།།  །།
བཞི་པ་ཟང་ཐལ་གྱི་ཆོས་སྐད་ལ་ཁྲེལ་བའི་ཚུལ་ལ་གཉིས་ལས། དང་པོ་འཁྲུལ་ཚུལ་ནི། དཀར་གནག་~86~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཟང་ཐལ་ཞེས་བྱ་བའི། །ཆོས་སྐད་ངོ་མཚར་ཆེ་བ་གྲག །དེ་དག་གིས་ན་དྲང་དོན་ལ། །ངེས་པའི་དོན་དུ་འཁྲུལ་
པར་ཟད། །ཅེས་པ་གཅིག་ཏུ་དཀར་བའི་ལས་ལམ་རྣམ་པར་སྨིན་པ་རྒྱུ་མཐུན་དང་བདག་པོའི་འབྲས་བུ་ཕན་
བདེ་ཁོ་ན་འབྱུང་བ་དཀར་པོ་ཟང་ཐལ་དང་། དེ་ལས་ལོག་པའི་མི་དགེ་བ་ནག་པོ་ཟང་ཐལ་ཞེས་པ་དང་། ཡང་
མི་གནག་ཅིང་དཀར་ལ་རྣམ་པར་སྨིན་པར་མི་འགྱུར་བའི་ཟག་མེད་ཀྱི་ལས་ལ་དཀར་པོ་ཟང་ཐལ་དང་། མདོ་
ལས། སེམས་ཅན་གྱི་ཚོགས་གསུམ་གསུངས་པའི་ཡང་དག་པ་ཉིད་དུ་ངེས་པ་དང་། མ་ངེས་པའི་ཕུང་པོ་དང་།
ལོག་པ་ཉིད་དུ་ངེས་པའི་སེམས་ཅན་ལོག་སྲེད་ཅན་གཏན་ཡོངས་སུ་མྱ་ངན་ལས་མི་འདའ་བ་ཞེས་གསུངས་པ་
ལ་ནག་པོ་ཟང་ཐལ་གྱི་ཐ་སྙད་བྱེད་ན་འགལ་བ་མེད་དོ། །ཨཱརྻ་དེ་བའི་ཞལ་སྔ་ནས། སངས་རྒྱས་ཆོས་ནི་རྣམ་
པ་བཞིར། །ཡིད་འདོད་རྣམས་ཀྱིས་མངོན་མཐོང་སྟེ། །བྱེ་བྲག་སྨྲ་ལ་སོགས་པའི་ལམ། །བཤད་པས་དེ་ཉིད་
གྲུབ་པ་པོ། །ཞེས་པ་ལྟར། སངས་རྒྱས་པའི་ཐེག་པ་ལ་ཞུགས་པ་གྲུབ་པའི་མཐའ་སྨྲ་བ་རྣམས་ཐུན་མོང་དུ།
ལས་དགེ་བ་བཅུ་དང་མི་དགེ་བ་བཅུ་སྤང་བླང་བྱེད་པའི་ཚུལ་མཐུན་པ་ཡིན་ནོ། །ཐེག་པ་ཆེན་པོ་ཐུན་མོང་མ་
ཡིན་པའི་ལས་རྒྱུ་འབྲས་སྟོན་པའི་སྐབས་སུ་ཀུན་སློང་སེམས་བསྐྱེད་ཁྱད་པར་ཅན་གྱིས་ཟིན་པའི་སྲོག་གཅོད་
ལ་སོགས་སངས་རྒྱས་ཐོབ་པའི་རྒྱུར་འགྱུར་བ་དང་ཐེག་དམན་གྱི་མྱང་འདས་ཐོབ་པའི་ཕྱིར་སྲོག་གཅོད་སྤོང་བ་
ལ་སོགས་སྤང་བྱར་འགྱུར་བ་ཡོད་པས། གསང་ཆེན་ཐབས་མཁས་སུ། བྱང་ཆུབ་སེམས་དཔའ་རབ་བྱུང་ལ་རྩ་
བའི་ཉེས་པ་བཞི་བྱུང་ཡང་། ཐབས་ལ་མཁས་པས་སེལ་བར་བྱེད་ན་ཉེས་པ་མེད་ཅིང་། བསྐལ་པ་འབུམ་གྱི་
བར་དུ་སོ་སོར་ཐར་པའི་བསླབ་པ་བསྲུངས་ཀྱང་། ཐེག་དམན་གྱི་སེམས་ཡིན་ལ་བྱེད་ན་རྩ་བའི་ལྟུང་བ་ལྕི་བར་
འགྱུར་ཏེ། དཔེར་ན་ཉན་ཐོས་རྩ་ལྟུང་གི་ཉེས་པ་བྱུང་ན་མྱང་འདས་ཐོབ་པའི་སྐལ་བ་མེད་པ་བཞིན་དུ། རྒྱལ་
སྲས་ཀྱི། ཐེག་དམན་ཡིད་བྱེད་མ་སྤངས་ན་སངས་རྒྱས་ཐོབ་པའི་སྐལ་བ་མེད་ཅིང་། སྐབས་མེད་གནས་མེད་
ཅེས་གསུངས་སོ། །དེ་འདྲའི་རྣམ་དབྱེ་མ་ཕྱེད་པར་སྲོག་གཅོད་ལ་སོགས་མི་དགེ་བ་རྣམ་སྨིན་སྡུག་བསྔལ་མྱོང་
བ་ཁོ་ན་དང་། སྲོག་གཅོད་སྤོང་བ་དགེ་བ་རྣམ་སྨིན་ཁོ་ནར་འདོད་པ་ནི། ཐེག་པ་མཐོ་དམན་དང་། ལུས་ངག་
ཡིད་ཀྱི་ལས་ཀུན་སློང་བསམ་པ་བཟང་ངན་ལ་རག་ལས་པའི་དོན་ལེགས་པར་ཁོང་དུ་ཆུད་པས་གསུང་རབ་
མཐའ་དག་གི་ཚིག་དོན་ལ་མ་སྦྱངས་པའི་བློ་འཁྲུལ་བ་ཡིན་ནོ། །
གཉིས་པ་འཁྲུལ་པ་བསལ་བ་ལ་གཉིས་ལས། དང་པོ་དགོངས་པ་ཅན་དུ་བསྟན་པ་ནི། དེད་དཔོན་སྙིང་
རྗེ་ཆེན་པོ་ཡིས། །ཚོང་པ་གཡོན་ཅན་བསད་པ་ཡི། །ལས་ཀྱིས་རྫོགས་པའི་སངས་རྒྱས་ལ། །སེང་ལྡེང་ཚལ་པ་
ཟུག་པ་དང་། །ཞེས་པ། སྔོན་དེད་དཔོན་སྙིང་རྗེ་ཆེན་པོས་རྒྱ་མཚོ་ལ་ནོར་བུ་འདོན་པའི་ཚོང་པ་ལྔ་བརྒྱ་བསྐལ་~87~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པ་བཟང་པོའི་བྱང་ཆུབ་སེམས་དཔའི་རིགས་ཅན་རྣམས། ཚོང་པ་གཡོན་ཅན་གྱིས་གསོད་པར་ཤེས་ཏེ། བདག་
ནི་དམྱལ་བར་སོང་ན་ཡང་བླ་ཡི་འདི་དག་ཐམས་ཅད་བསྐྱབ་པར་བྱའོ་སྙམ་པའི་སྙིང་རྗེས་གཡོན་ཅན་བསད་
པས། བསྐལ་པ་འབུམ་གྱི་འཁོར་བ་ཕྱིར་བསྙིལ་བར་གྱུར་ལ། འོན་ཀྱང་གནོད་སེམས་ཀྱིས་བསད་པའི་ལས་
འབྲས་མི་བསླུ་བར་བསྟན་པ་དང་། སྲིད་པ་ཐ་མ་པའི་མི་ཉི་ཤུས་སྲིད་པ་ཐ་མ་པའི་དགྲ་བོ་ཉི་ཤུ་གསོད་པར་
བསམ་པ་མཁྱེན་ཏེ། ཞབས་ལ་སེང་ལྡེང་གི་ཚལ་པ་ཟུག་པར་བསྟན་པས། མི་བཞི་བཅུས་ཡེ་ཤེས་ཁོང་དུ་ཆུད་
ཅིང་སྲོག་ཆགས་བརྒྱད་ཁྲིས་ཀྱང་བདེན་པ་མཐོང་བར་གྱུར་ཏོ། །
ལོ་དྲུག་དཀའ་བ་སྤྱོད་པ་དང་། །རྟ་ཆག་རུལ་པ་གསོལ་བ་དང་། །བྲམ་ཟེའི་བུ་མོས་བསྐུར་པ་དང་། །དགེ་
འདུན་དབྱེན་གྱི་རྒྱུ་ལ་སོགས། །ཐུབ་པའི་སྐུ་ཚེ་སྔ་མ་ཡི། །ལས་ངན་ཡིན་པར་གསུངས་པ་ནི། །ཞེས་པ་ཆུ་བོ་ནེ་
རན་ཛ་ནའི་འགྲམ་དུ་དཀའ་བ་ལོ་དྲུག་སྤྱད་པ་ནི། ལུང་ལས་བྲམ་ཟེའི་ཁྱེའུ་བླ་མ་རྫ་མཁན་དགའ་སྐྱོང་གིས་
ཁྲིད་ཅེས་པ་དང་། མདོ་ལས། འོད་ཟེར་ཕྲེང་འབུམ་བྱེད་ཀྱིས་སངས་རྒྱས་འོད་སྲུང་གི་དྲུང་དུ་ཁྲིད་པ་ན། བླ་མ་
ལ་མུ་སྟེགས་ཀྱི་གྲོགས་པོ་འགའ་ཞིག་ཡོད་པ་ཁ་དྲང་པའི་ཕྱིར་སངས་རྒྱས་ལ་མི་དད་པ་ལྟར་དུ་བྱས་ཏེ། དགེ་
སྦྱོང་མགོ་རེག་ལ་བྱང་ཆུབ་ག་ལ་ཡོད། བྱང་ཆུབ་ནི་ཤིན་ཏུ་རྟོགས་པར་དཀའ་བའོ། །ཞེས་བརྗོད་པས། དགའ་
སྐྱོང་གི་ཐོར་ཏོ་ནས་བཟུང་སྟེ། ནན་གྱིས་འོད་སྲུང་གི་དྲུང་དུ་ཁྱེར་བས་མུ་སྟེགས་ཀྱི་བྲམ་ཟེ་རྣམས་ཀྱང་རྗེས་སུ་
འབྲངས་ཏེ། སངས་རྒྱས་མཐོང་བ་དང་དད་ནས་བྱང་ཆུབ་ཏུ་སེམས་བསྐྱེད་དོ། །སངས་རྒྱས་ལ་ཚིག་ངན་པ་
བརྗོད་པས་ལས་ཀྱི་རྣམ་སྨིན་ཆུད་མི་ཟ་བར་བསྟན་པའི་ཕྱིར་དཀའ་བ་སྤྱད་པ་ཡིན་ལ། བྱང་ཆུབ་ལ་སྐུར་པ་མ་
བཏབ་པས་སངས་རྒྱས་པ་དང་། དཀའ་ཐུབ་དྲག་པོས་གྲོལ་བར་འདོད་པའི་མུ་སྟེགས་བྱེད་ཀྱི་ལམ་སུན་དབྱུང་
བ་དང་། ཟས་བཟང་པོ་བརྟེན་ཏེ་ཡང་དག་པའི་ལམ་བསྒོམ་ནས་འབྲས་བུ་ཐོབ་པར་བསྟན་པའི་ཕྱིར། གྲོང་
པའི་བུ་མོས་འོ་ཐུག་དྲངས་པ་གསོལ་བས་སྐུ་གཟི་མདངས་དང་ལྡན་པར་གྱུར་ཏེ་སངས་རྒྱས་པར་བསྟན་པ་
ཡིན་ནོ། །སྔོན་བྲམ་ཟེ་མང་པོའི་སློབ་དཔོན་དུ་གྱུར་པའི་ཚེ་སངས་རྒྱས་རྣམ་གཟིགས་འཁོར་བཅས་ལ་ཕྲག་
དོག་གི་བསམ་པས་འདི་དག་ཟས་བསོད་པ་ཟ་བར་མི་འོས་ཀྱི་རྟ་ཆས་རུལ་པ་ཟ་བར་འོས་སོ་ཞེས་བརྗོད་པས།
ཡུལ་དགྲ་མཐའ་འམ་ཉོན་མོངས་མེད་ཀྱི་ལྗོངས་སུ་དགེ་སློང་ལྔ་བརྒྱར་གཅིག་གིས་མ་ཚང་བ་དང་ལྷན་ཅིག་ཟླ་
བ་གསུམ་དུ་རྟ་ཆས་རུལ་བ་གསོལ་བ་ནི། ངག་རྩུབ་མོའི་ལས་འབྲས་མི་བསླུ་བར་བསྟན་པ་དང་། རྟ་ལྔ་བརྒྱ་
བྱང་ཆུབ་སེམས་དཔའི་རིགས་ཅན་འདུལ་བའི་ཕྱིར་བྱང་སེམས་ཉི་མའི་སྙིང་པོ་སྨོན་ལམ་གྱི་དབང་གིས་རྟ་ཅང་
ཤེས་སུ་གྱུར་ཏེ། བཅོམ་ལྡན་འདས་ལ་གསོལ་བ་བཏབ་ནས་རྟ་ཆས་གསོལ་བས། རྟ་ཐམས་ཅད་ཕྱིར་མི་ལྡོག་~88~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པའི་བྱང་སེམས་ཆེན་པོར་གྱུར་པ་དང་། རྟ་རྫི་ཡང་རང་སངས་རྒྱས་སུ་ལུང་བསྟན་པ་དང་། འཁོར་དགེ་སློང་
བཞི་བཅུ་འདོད་ཆགས་ཤས་ཆེ་བ་ཟས་ངན་པ་ལ་བརྟེན་པས་ཉོན་མོངས་པ་སྲབས་ཏེ་དགྲ་བཅོམ་པ་ཐོབ་པའི་
ཐབས་སུ་བསྟན་ཏོ། །བྲམ་ཟེའི་བུ་མོ་དྲེགས་མས་གཞོང་པ་ལྟོ་བ་ལ་བཀབ་སྟེ་གོས་ཀྱི་དཀྲིས་ནས། དགེ་སྦྱོང་
གོའུ་ཏ་མས་ང་ལ་འདི་ལྟར་བྱས་སོ་ཞེས་འཁོར་འདུས་པའི་དབུས་སུ་སྐུར་པ་བཏབ་པ་ནི། སྔོན་བྲམ་ཟེ་མང་
པོའི་སློབ་དཔོན་དུ་གྱུར་པའི་ཚེ། དགེ་སློང་སྡེ་སྣོད་གསུམ་པ་སྐྱེ་བོ་ཐམས་ཅད་ཀྱིས་བཀུར་བསྟི་ཆེན་པོ་བྱེད་པ་
ལ༑ འདི་ནི་མི་ཚངས་པར་སྤྱོད་པ་ཡིན་ནོ་ཞེས་ཕྲག་དོག་གིས་འཁོར་གྱི་བྲམ་ཟེ་རྣམས་ལ་བསྒོས་ཏེ་སྐུར་པ་
བཏབ་པས་མནར་མེད་པའི་དམྱལ་བར་སྐྱེས་ཤིང་། ད་དུང་ལས་ཀྱི་ལྷག་མ་མྱོང་དགོས་པ་དང་། བྲམ་ཟེའི་བུ་
མོ་ཡང་ངེས་པར་ལས་ངན་པ་དེ་བྱེད་པར་སངས་རྒྱས་ཀྱི་མཐུས་ཀྱང་བཟློག་པར་མི་ནུས་པ་དང་། མ་འོངས་པ་
ན་དགེ་སློང་ཉེས་པ་མེད་པ་ལ་སྐུར་པ་འདེབས་པ་བྱུང་བའི་ཚེ། སྟོན་པ་བཅོམ་ལྡན་འདས་ལའང་འདི་ལྟ་བུ་བྱུང་
ན༑ བདག་ལྟ་བུའི་སོ་སོ་སྐྱེ་བོ་ལ་ལྟ་སྨོས་ཀྱང་ཅི་དགོས་ཞེས་སེམས་ཞུམ་པ་བསལ་བའི་ཕྱིར་ཡིན་ནོ། །ལྷ་སྦྱིན་
གྱིས་མུ་གེ་ཆེན་པོ་བྱུང་བའི་ཚེ་རྒྱལ་པོའི་ཁབ་ཏུ་དགེ་འདུན་གྱི་དབྱེན་བྱས་པ་ནི། སྔོན་རིག་བྱེད་སྨྲ་བའི་དྲང་
སྲོང་འཁོར་བྲམ་ཟེ་མང་པོ་དང་ལྡན་པ་གཉིས་ཤིག་ཡོད་པ་ལས། དྲང་སྲོང་གཅིག་ཤོས་ཀྱིས་འཁོར་རྣམས་རིམ་
གྱིས་ཁ་དྲངས་ཏེ། ལན་དུ་མར་ཟློག་ཀྱང་མ་ཉན་པས་གཅིག་ཤོས་ཁྲོས་པར་གྱུར་ཏེ། ངས་ཀྱང་ཁྱོད་བྱང་ཆུབ་
ཐོབ་པའི་ཚེ་ཡང་འཁོར་རྣམས། ཁ་དྲང་བར་བྱའོ་ཞེས་སྨོན་ལམ་བཏབ་པ། ཕྱོགས་གཉིས་ཀའི་ལས་ཀྱི་འབྲས་
བུ་མི་བསླུ་བར་བསྟན་པ་དང་། འདི་ལྟར་བྱས་ཀྱང་བཅོམ་ལྡན་འདས་ནི་ཟིལ་གྱིས་མནན་པར་མ་ནུས་སོ་ཞེས་
སེམས་ཅན་མང་པོའི་དད་པ་སྤེལ་བར་བྱ་བའི་ཕྱིར་དང་། ལྷ་སྦྱིན་གྱིས་རྒྱོགས་འཕེན་པ་ལ་སོགས་པའི་ལས་
ངན་དེ་བྱེད་པ་སངས་རྒྱས་ཀྱི་མཐུས་ཀྱང་བཟློག་པར་མི་ནུས་པའི་ཕྱིར་རོ། །དེ་ལྟར་ཐུབ་པ་བཅོམ་ལྡན་འདས་
ཀྱིས་སྐུ་ཚེ་སྔ་མར་བསགས་པའི་ལས་ངན་གྱི་རྣམ་པར་སྨིན་པ་མྱོང་བར་གསུངས་པ་ནི།
དེ་འདུལ་བ་ཡི་སྐྱེ་བོ་ལ། །དགོངས་པའི་དབང་གིས་གསུངས་པ་སྟེ། །ཐབས་ལ་མཁས་པའི་མདོ་སྡེ་
ལྟོས། །དེ་ཉིད་ངེས་དོན་མདོ་སྡེ་ཡིན། །དྲང་བའི་དོན་ལ་ཡིད་མ་རྟོན། །ཞེས་པ་དེ་ལྟ་བུས་འདུལ་བའི་སྐྱེ་བོ་
རྒྱུད་ཡོངས་སུ་མ་སྨིན་པ་ཐབས་གཞན་གྱིས་འདུལ་བས་མི་ནུས་པ་འགའ་ཞིག །བཅོམ་ལྡན་འདས་ལ་ཡང་
འདི་ལྟ་བུའི་ལས་ངན་གྱི་འབྲས་བུ་སྡུག་བསྔལ་འབྱུང་བར་འགྱུར་ན། བདག་ཅག་ལྟ་བུ་ལ་སྨོས་ཅི་དགོས་ཞེས་
སངས་རྒྱས་ཀྱི་གསུང་ཚད་མར་བྱས་ཏེ་མི་དགེ་བ་ལ་བཟློག་པའི་དགོངས་པ་ཡོད་པ་དང་། གཞན་ཡང་ལས་
འབྲས་ལ་ཡིད་མི་ཆེས་ཤིང་རྒྱུད་མ་སྨིན་པ་དག་དམ་པའི་ཆོས་ཀྱི་སྣོད་དུ་རུང་བར་བྱ་བའི་ཕྱིར་དང་། ཐེག་པ་~89~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཆེན་པོའི་སྐྱེས་བུ་གདུལ་བྱ་འདུལ་བའི་ཐབས་ལ་མཁས་པ་རྣམས་ཀྱི་རྣམ་འཕྲུལ་བསམ་གྱིས་མི་ཁྱབ་པར་
བསྟན་པའི་ཕྱིར་འགའ་ཞིག་གི་བློ་ངོར་ལས་འབྲས་བདེན་པའི་དོན་དང་། སངས་རྒྱས་ཀྱི་སར་སྤྲུལ་པའི་སྐུས་
སྒྱུ་མ་མཁན་ལྟ་བུར་སྣ་ཚོགས་སུ་བསྟན་པ་རྣམས་དྲང་དོན་དུ་བསྟན་པའི་དགོངས་པ་ཤེས་དགོས་ཏེ། བཅོམ་
ལྡན་འདས་ཀྱིས་དྲང་དོན་ལ་མི་རྟོན་ངེས་དོན་ལ་རྟོན་པ་དང་། གང་ཟག་ལ་མི་རྟོན་ཆོས་ལ་རྟོན་པ་དང་། ཚིག་
ལ་མི་རྟོན་དོན་ལ་རྟོན་པ་དང་། རྣམ་ཤེས་ལ་མི་རྟོན་ཡེ་ཤེས་ལ་རྟོན་པར་བྱའོ་ཞེས་གསུངས་པ་ངེས་པའི་དོན་
གཙོ་བོར་གཟུང་བར་བྱའོ། །རྣམ་ཤེས་ཡེ་ཤེས་ནི་འཇིག་རྟེན་ལ་འདས་མ་འདས་ཀྱི་བློ། ཆོས་ནི་གསུང་རབ།
གང་ཟག་ནི་གནས་བརྟན་རྒན་རབས་སོགས། ཚིག་ནི་སྒྲ་ཇི་བཞིན་པ། དོན་ནི་རིག་པ་བཞིས་གྲུབ་པའོ། །ཞེས་
ཨ་བྷྱ་ཀ་རས་བཤད་དོ། །
གཉིས་པ་དེ་ལ་ཐེ་ཚོམ་བསལ་བ་ལ་གཉིས་ལས། དང་པོ་བསྟན་པ་ནི། གལ་ཏེ་རྫོགས་པའི་སངས་
རྒྱས་ལ། །ལས་ངན་སྨིན་པ་བདེན་ན་ནི། །ཚོགས་གཉིས་རྫོགས་པའི་དོན་མེད་ཅིང་། །དགྲ་བཅོམ་དང་ཡང་
འདྲ་བར་འགྱུར། །སྐུ་གསུམ་རྣམ་གཞག་བྱར་མི་རུང་། །དེ་ཡི་འཐད་པ་བཤད་ཀྱིས་ཉོན། །ཞེས་པ་རྫོགས་པའི་
སངས་རྒྱས་ཐོབ་ནས་ཀྱང་ད་དུང་ལས་ངན་གྱི་རྣམ་སྨིན་མྱོང་དགོས་པ་བདེན་པའི་དོན་ཅན་ཡིན་ན། བསྐལ་པ་
གྲངས་མེད་གསུམ་དུ་ཚོགས་བསགས་པའང་དོན་མེད་པར་འགྱུར་ཅིང་། ལས་ཀྱི་ཀུན་འབྱུང་གི་འབྲས་བུ་སྡུག་
བསྔལ་ཆེ་བ་དང་མྱོང་དགོས་པ་དང་འདྲ་བར་ཡང་འགྱུར་ཏེ། སྤྱོད་འཇུག་ཏུ། བསྟན་རྩ་དགེ་སློང་ཉིད་ཡིན་ཏེ། །དགེ་
སློང་ཉིད་ཀྱང་དཀའ་བར་གནས། །ཞེས་པ་དང་། ཉོན་མོངས་སྤངས་ཀྱང་དེ་དག་ལ། །ལས་ཀྱི་ནུས་པ་མཐོང་
བ་ཡིན། །ཞེས་སོ། །སྤྲུལ་པའི་སྐུ་ནི། སངས་རྒྱས་ཀྱི་སྨོན་ལམ་དང་། ཐུགས་རྗེའི་སྟོབས་དང་། གདུལ་བྱའི་
བསོད་ནམས་དང་། སྐལ་བའི་མཐུན་རྒྱན་ཚང་བས་གང་དུ་གང་གིས་འདུལ་བའི་སྣང་བ་དེ་དེའི་སྐུ་སྣ་ཚོགས་
ཀྱིས། ཇི་ལྟར་འཚམས་པའི་ཚུལ་སྟོན་པའི་གཞན་དོན་གྱི་སྐུ་དང་གསུང་གི་བཀོད་པ་ཡིན་པས། ཐེག་དམན་གྱི་
ལྷག་བཅས་དང་མི་མཚུངས་སོ། །དེ་ལྟར་མ་ཡིན་ན། སངས་རྒྱས་པར་སྐུ་གསུམ་གྱི་རྣམ་བཞག་ཀྱང་མི་རུང་
བར་འགྱུར་རོ། །
གཉིས་པ་རྒྱས་པར་བཤད་པ་ལ་གསུམ་ལས། དང་པོ་སྐུ་གཉིས་ཀྱི་གནས་ལུགས་བཤད་པ་ནི། ཚོགས་
གཉིས་རྫོགས་པའི་སངས་རྒྱས་ནི། །སྟུག་པོ་བཀོད་པར་སངས་རྒྱས་པའི། །ལོངས་སྤྱོད་རྫོགས་པའི་སྐུ་ཉིད་
ཡིན། །དེ་ཡི་སྤྲུལ་པའི་སྐུ་ཉིད་ནི། །ཟས་གཙང་སྲས་སུ་འཁྲུངས་པ་ཡི། །ཤཱཀྱ་སེང་གེ་འདི་ཡིན་ནོ། །ཞེས་པ།
ལོངས་སྤྱོད་རྫོགས་པའི་སྐུ་ནི་འོག་མིན་སྟུག་པོ་བཀོད་པའི་ཞིང་ཁམས་སུ་ངེས་པ་ལྔ་ལྡན་དུ་སངས་རྒྱས་པ་ཡིན་~90~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཏེ༑ དེ་ནི་རྒྱུད་ལས། གཙང་མའི་གནས་དག་སྤངས་པ་ཡི། །འོག་མིན་ཞེས་བྱའི་ཉམས་དགའ་བར། །ཡང་དག་
སངས་རྒྱས་དེར་སངས་རྒྱས། །སྤྲུལ་པ་པོ་གཅིག་འདིར་འཚང་རྒྱ། །ཞེས་པ་དང་། ལང་ཀར་གཤེགས་པ་ལས།
འདོད་པའི་ཁམས་དང་གཟུགས་མེད་དུ། །སངས་རྒྱས་མངོན་པར་འཚང་མི་རྒྱ། །གཟུགས་ཀྱི་ཁམས་ཀྱི་འོག་
མིན་དུ། །འདོད་ཆགས་བྲལ་ཁྱོད་འཚང་རྒྱའོ། །རྡོ་རྗེ་རྩེ་མོ་ལས། འོག་མིན་སྟུག་པོ་ཉམས་དགའ་འདི། །སྟུག་
པོའི་ཞིང་ཁམས་འཇིགས་མེད་པ། །དེ་ན་སངས་རྒྱས་རྣམས་ཀྱི་ཆོས། །རྫོགས་པ་ལོངས་སྤྱོད་ཚུལ་འདི་
འབྱུང་། །ཞེས་པའི་དོན་དེ་རྗེ་བཙུན་གོང་མ་རྣམས་ཀྱིས། འཇིག་པ་དང་འཇིག་པར་བརྟེན་པ་འཇིག་རྟེན་ཡིན་
ལ༑ སྟུག་པོ་བཀོད་པ་ནི་མི་འཇིག་སྟེ། ཁམས་གསུམ་ལས་འདས་ཤིང་རྒྱུན་བརྟན་པ་ཡིན་པའི་ཕྱིར་ཞེས་བཞེད་
དོ༑ ༑སྐབས་དོན་ནི་གཞི་དང་སྙིང་པོ་མེ་ཏོག་གིས་བརྒྱན་པ་ཞེས་བྱ་བའི་ཞིང་ཁམས་སྤྲུལ་སྐུའི་ཞིང་དཔག་ཏུ་
མེད་པ་ནང་དུ་ཆུད་པ་དེ་ལྟ་བུ་བསམ་གྱིས་མི་ཁྱབ་པ་དང་ལྡན་པའི་ཞིང་ཁམས་རྒྱ་མཚོ་ཁ་དོག་ཕུན་སུམ་
ཚོགས་པ་ལ་སོགས་ཆོས་བཅོ་བརྒྱད་དང་ལྡན་པ་དེ་ནི་རྣམ་པར་སྣང་མཛད་གངས་ཆེན་མཚོའི་བཞུགས་གནས་
ཡིན་ཏེ། འཕགས་པ་ཐོགས་མེད་ཀྱི་ཐེག་བསྡུས་སུ་གསུངས་པ་ལྟར་རོ། །ཕལ་པོ་ཆེ་དང་། ཡོ་གའི་རྩ་རྒྱུད་དང་།
ཕྱག་རྡོར་དབང་བསྐུར་བའི་རྒྱུད་ལ་སོགས་པ་ནས་ཞིབ་ཏུ་ཤེས་པར་བྱའོ། །ལོ་ཆེན་རིན་ཆེན་བཟང་པོས།
ལོངས་སྐུ་ཞལ་གཅིག་ཕྱག་གཉིས་སྐུ་མདོག་དཀར་པོ་ཡིན་ཅིང་། དེ་ལས་གཞན་པའི་གཟུགས་སྐུ་ཐམས་ཅད་
སྤྲུལ་པའི་སྐུར་བཞེད་དོ། །
སློབ་དཔོན་ཆོས་ཀྱི་བཤེས་གཉེན་གྱིས་ལོངས་སྐུ་ཆེ་ཆུང་གཉིས་བཞེད་པས། ཆུང་བའི་གནས་ནི་
ཁམས་གསུམ་གྱི་འོག་མིན་ཡིན་ལ། ཆེ་བའི་གནས་ནི་ཁམས་གསུམ་ལས་འདས་པའོ། །ཡང་ན་དབྱིབས་དང་
ཁ་དོག་གི་རྣམ་པར་གསལ་བས་གཟུགས་ཀྱི་ཁམས་སུ་བཞག་པར་མངོན་ནོ། །རྒ་ན་འཆི་བའི་ཚུལ་མི་སྟོན་
པར་ས་བཅུའི་རྒྱལ་སྲས་ལ་ཐེག་ཆེན་གྱི་ཆོས་གསུངས་ཤིང་རྟག་ཏུ་རྒྱུན་མི་ཆད་པར་བཞུགས་པ་ཡིན་ནོ། །
སྤྲུལ་པའི་སྐུ་ལ། བཟོའི་སྤྲུལ་པ་དང་སྐྱེ་བ་དང་། གཞན་ཡང་གྲུ་དང་ཟམ་པ་དང་སྨན་དང་ལྗོན་ཤིང་ལ་སོགས་
པར་སྟོན་པ་དང་། གྲོང་ཁྱེར་སེར་སྐྱར་ཡབ་ཟས་གཙང་དང་ཡུམ་སྒྱུ་འཕྲུལ་མའི་སྲས་སུ་འཁྲུངས་ཏེ། བཟོ་དང་
སྒྱུར་རྩལ་སློབ་པ་དང་བཙུན་མོའི་འཁོར་གྱི་ནང་དུ་ཞུགས་ནས་རྒྱལ་སྲས་སྒྲ་གཅན་ཟིན་བསྐྲུན་པ་དང་རྒྱལ་
སྲིད་སྤངས་ནས་རབ་ཏུ་བྱུང་སྟེ། སངས་རྒྱས་ནས་ཆོས་ཀྱི་འཁོར་ལོ་བསྐོར་བ་དང་། སྐུ་ཚེ་ལོ་བརྒྱད་ཅུ་འདས་
པའི་མཐར་གྱད་ཀྱི་ཡུལ་རྩྭ་མཆོག་གི་གྲོང་ཁྱེར་དང་ཉེ་བར། ཤིང་ས་ལའི་ཚལ་དུ་ཕུང་པོ་ལྷག་མ་མེད་པར་མྱ་
ངན་ལས་འདས་པའི་ཚུལ་བསྟན་པའི་སངས་རྒྱས་ཤཱཀྱ་སེང་གེ་འདི་ལྟ་བུ།~91~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
 འདི་ནི་གདུལ་བྱ་སྨིན་བྱའི་ཕྱིར། །གཤེགས་དང་བཞུགས་དང་བསྐལ་བ་དང་། །མུ་གེའི་གྲོང་དུ་
གཤེགས་པ་དང་། །ལྷུང་བཟེད་སྟོང་པར་བྱོན་པ་དང་། །བསོད་སྙོམས་མང་དུ་རྙེད་པ་དང་། །དགྲ་དང་ཉེ་དུའི་
འབྲེལ་པ་དང་། །ཞེས་པ་མདོ་སྡེ་རྒྱན་དུ། ཇི་ལྟར་རྨ་དང་ཟས་ལ་དེ་དག་ནི། །གཟག་དང་སྤྱད་དུ་རུང་བ་སྨིན་
འདོད་ལྟར། །དེ་བཞིན་བརྟེན་འདིར་ཕྱོགས་གཉིས་ཞི་བ་དང་། །ཡང་དག་སྤྱད་པ་ཉིད་སྨིན་པར་འདོད། །ཅེས་
གསུངས་པས། གདུལ་བྱའི་རྒྱུད་སྒྲིབ་གཉིས་སྤང་རུང་དང་གཉེན་པོ་བསྐྱེད་རུང་དུ་སྨིན་པར་བྱ་བའི་ཕྱིར་གྲོང་
ཁྱེར་དུ་བསོད་སྙོམས་ལ་གཤེགས་པ་དང་། དྲི་གཙང་ཁང་གི་ནང་དུ་ཏིང་ངེ་འཛིན་ལ་བཞུགས་པ་དང་།
འཕགས་པ་འཇམ་དཔལ་དང་། འོད་སྲུང་དང་ཤཱ་རིའི་བུ་ལ་སོགས་པ་ལ་ཁྱོད་ཀྱིས་ཆོས་སྟོན་ཅིག་གསུངས་
ནས་སྐུ་བསྙེལ་ཏེ་མནལ་གཟིམས་པའི་ཚུལ་བསྟན་པ་དང་། འགྲེང་པའི་ཚུལ་དང་སྤྱོད་ལམ་བྱ་བའི་ཚེ་བསོད་
སྙོམས་ལ་གཤེགས་པ་ན། གྲོང་དཔོན་བུ་གཅེར་བུ་པ་རལ་གྲི་ཐོགས་པ་ཞིག་གིས། ལོ་ཉེས་འདི་ལྟ་བུ་ལ་གོའུ་
ཏ་མ་ཁྱོད་འཁོར་མང་པོ་དང་ལྡན་པ་གྲོང་ཁྱེར་དུ་འོངས་ནས་ཁྱིམ་རྣམས་ཕུང་པར་བྱེད་པ་ཡིན་ནམ་ཞེས་ཟེར་
ཞིང་བཀག་པར་གྱུར་ཟས་སྨིན་པ་ལྟར་དུ་བཞུགས་པའི་ཕྱིར་ཁྱིམ་འགའ་ཞིག་ལའང་གནོད་པའི་ལས་མི་
མཁྱེན་ཏོ། །ཞེས་གསུངས་པ་དང་། ས་ལའི་གྲོང་དུ་བསོད་སྙོམས་ལ་གཤེགས་པའི་ཚེ་ཅུང་ཟད་ཀྱང་མ་རྙེད་
པར་ལྷུང་བཟེད་སྟོང་པར་ལོག་པ་དང་། རེས་འགའ་བསོད་སྙོམས་མང་པོ་རྙེད་པ་དང་། ལྷ་སྦྱིན་དང་མུ་སྟེགས་
དང་བདུད་སྡིག་ཅན་ལ་སོགས་པའི་དགྲ་མང་པོས་གནོད་པ་བྱེད་པ་དང་། གྲོང་ཁྱེར་སེར་སྐྱའི་ཤཱཀྱ་བཟང་ལྡན་
དང་མིང་ཆེན་ལ་སོགས་པ་ཉེ་དུའི་འབྲེལ་པ་མང་པོ་དང་།
 རད་རོད་ཅན་དུ་གཟིམས་པ་དང་། །རེས་འགའ་བསྙུང་བར་གཤེགས་པ་དང་། །གཞན་གྱིས་སྐུར་པ་
སྣ་ཚོགས་དང་། །རེས་འགའ་སྙན་པའི་བ་དན་དང་། །བདེ་དང་དགེས་པར་སྤྱོད་པ་སོགས། །རྣམ་པ་སྣ་ཚོགས་
སྟོན་པ་ནི། །སྤྲུལ་པ་ཡིན་གྱིས་རང་རྒྱུད་སྨིན། །ཞེས་པ་འབྲོག་གནས་སུ། ལག་རྒྱུད་འབྲོག་གནས་གདུལ་བའི་
ཕྱིར་བྱོན་པའི་ཚེ། ས་གཞི་བ་ལང་མང་པོའི་རྨིག་པས་རད་རོད་དུ་གྱུར་པ་དང་། འཕགས་སྐྱེས་པོས་ཤཱཀྱ་མང་
པོ་བསད་པའི་ཚེ་ས་ཕྱོགས་ཉམས་མི་དགའ་བ་རྡོ་བའི་རད་རོད་ཅན་དུ་ལོ་འདབ་མེད་པའི་ཤིང་སྐམ་པོ་ལ་
བརྟན་ཏེ་འོ་རྒྱལ་བ་ལྟར་བཞུགས་པ་དང་། རྩྭ་དང་ལོ་མའི་གདིང་བ་ངན་པའི་སྟེང་དུ་གཟིམས་པ་དང་།
འཕགས་སྐྱེས་པོས་ཤཱཀྱ་མང་པོ་བསད་པའི་རྐྱེན་གྱིས་དབུ་ལ་ཀླད་གཟེར་གྱིས་སྙུང་བ་དྲག་པོ་བྱུང་བར་བསྟན་
པ་དང་། མྱ་ངན་ལས་འདའ་བའི་གནས་སུ་འབྱོན་པའི་ལམ་དུ་ཡུལ་སྡིག་པ་ཅན་དང་རྩྭ་ཅན་ལ་སོགས་པར་
ཡང་དང་ཡང་དུ་བསྙུན་གྱི་ཐེབས་ཏེ་གཟིམས་པའི་ཚུལ་སྟོན་པ་དང་། ཞལ་ཕྱིར་ལོག་ནས་མ་ག་ཏའི་ཡུལ་~92~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ལྗོངས་ལ་གཟིགས་ཏེ་ཀུན་དགའ་བོ་ཁོ་བོ་ལ་མ་ག་ཏའི་ཡུལ་ལ་ལྟ་བའི་ཐ་མ་ཡིན་ནོ་ཞེས་གསུངས་ཞིང་ཐུགས་
མི་བདེ་བ་ལྟར་མཛད་པ་དང་། ཆུ་བོ་དབྱིག་ལྡན་གྱི་འགྲམ་དུ་གཟིམས་པའི་ཚེ་ཞལ་སྐྱེམས་པས་ཀུན་དགའ་
བོས་ཆུ་རྙོག་མ་ཅན་དྲངས་པས་གསོལ་ཞིང་། གནས་བརྟན་འོད་སྲུང་ལ་ཁྱོད་ཀྱིས་བྱང་ཆུབ་ཀྱི་ཡན་ལག་
བདུན་སྟོན་ཅིག་ཅེས་གསུངས་པ་དང་། འོད་སྲུང་གིས་ཆོས་བསྟན་པ་གསན་པས་བསྙུན་ལས་གྲོལ་བར་བསྟན་
པ་དང་། འདི་ནི་འོད་སྲུང་གིས་གདུལ་བྱའི་ལྷ་སྟོང་ཕྲག་མང་པོ་སངས་རྒྱས་འབུམ་གྱི་ཀྱང་འདུལ་བར་མི་ནུས་
པ་དེ་དག་འདུལ་བའི་དུས་ལ་བབ་པར་མཁྱེན་པ་དང་། མ་འོངས་པའི་ཚེ་ཆོས་ཉན་པ་ལ་མི་སྤྲོ་བ་འགའ་
ཞིག །སྟོན་པ་བཅོམ་ལྡན་འདས་ཀྱང་ཤིན་ཏུ་བསྙེལ་བར་གྱུར་པའི་དུས་སུ་ཉན་ཐོས་ལའང་ཆོས་གསན་ཅིང་
བདེ་བར་གྱུར་ན་ཁོ་བོ་ཅག་ཅིའི་ཕྱིར་ཆོས་མཉན་པར་མི་བྱ་ཞེས་སྤྲོ་བ་བསྐྱེད་པའི་ཕྱིར་དང་། གྲོང་ཁྱེར་བཟང་
བྱེད་ན་གནས་པའི་མུ་སྟེགས་བྱེད་རྣམས་ཀྱིས་དགེ་སྦྱོང་གོའུ་ཏ་མ་འཁོར་དང་བཅས་པ་ལ་ལར་སྤུ་གྲིའི་སེར་བ་
དག་འབེབས་ཤིང་འོངས་ནས། ཁྱེད་ཅག་ལ་འགའ་ཞིག་ནི་བུ་དང་བུ་མོ་མེད་པར་བྱེད་འགའ་ཞིག་ནི་ཁྱོ་དང་
ཆུང་མ་མེད་པར་བྱེད་དོ་ཞེས་པ་དང་། དགེ་སྦྱོང་གོའུ་ཏ་མ་སྐྱེས་ནས་ཞག་བདུན་ནས་མ་ཤི་བར་གྱུར། ཕ་མའི་
ངག་བཅག་ཏེ་ཡིད་མི་བདེ་བར་གྱུར་པས་ཕ་མ་ལ་བྱས་པ་མི་བཟོ་བ་ཡིན་ནོ་ཞེས་པ་དང་། དགེ་སྦྱོང་གོའུ་ཏ་
མས་སྒྱུ་མ་བསླབས་ཏེ་འཇིག་རྟེན་ཐམས་ཅད་བསླུས་སོ་ཞེས་པ་ལ་སོགས་སྐུར་པ་འདེབས་པ་སྣ་ཚོགས་པ་དང་།
གཉན་དུ་ཡོད་པར་ཆོ་འཕྲུལ་བསྟན་པ་དང་། སེར་སྐྱར་ཡབ་སྲས་མཇལ་བ་དང་། དགའ་ལྡན་དུ་ལྷ་ལས་
བབས་པ་དང་། ལྟེང་རྒྱལ་འོད་སྲུང་འཁོར་དང་བཅས་པ་བཏུལ་བ་དང་། སོར་མོའི་ཕྲེང་བ་དང་། རྒྱལ་པོ་ཀ་པི་
ན་འཁོར་བཅས་བཏུལ་བ་ལ་སོགས་པ་སྙན་གྲགས་རྒྱས་པ་དང་། བསྙུན་མེད་ཅིང་བདེ་བ་དང་། དགེས་པར་
སྤྱོད་པ་ལ་སོགས་རྣམ་པ་སྣ་ཚོགས་པའི་བཀོད་པ་གསན་པ་ནི་གདུལ་བྱའི་དབང་པོ་དང་སྣོད་ཀྱི་ཁྱད་པར་ལ་
གཟིགས་ནས། གང་ཞིག་གང་གིས་འདུལ་བ་དེ་ལ་དེ་དང་དེའི་སྤྲུལ་པ་བསྟན་པ་ཡིན་གྱི་རང་རྒྱུད་དུ་བདེན་
པར་གྲུབ་པ་ནི་མ་ཡིན་ནོ། །དེ་དག་ཀྱང་མ་འོངས་པའི་དུས་ཀྱི་ཉན་ཐོས་བསོད་སྙོམས་མ་རྙེད་པ་དང་། ཆོས་
སྒྲུབ་པའི་འཚོ་བས་འཕོངས་པ་དང་། གཞན་གྱིས་གནོད་པ་བྱེད་པ་དང་། སྔོན་གྱི་ལས་དབང་གིས་སྐུར་པ་
འདེབས་པ་ལ་སོགས་བྱུང་བའི་ཚེ། བཅོམ་ལྡན་འདས་ལའང་འདི་ལྟ་བུ་བྱུང་ངོ་ཞེས་སེམས་ཡིད་ཆད་པ་དང་
ཞུམ་པ་བསལ་བ་དང་། འདི་ལྟ་བུ་མྱོང་བར་འགྱུར་བའི་ལས་སྔོན་དུ་སོང་བ་ཡིན་ནོ་ཞེས་ཤེས་པར་བྱ་བའི་ཕྱིར་
དང་། སྙིགས་མ་ལྔ་བདོ་བའི་སེམས་ཅན་རྣམས་ཀྱིས་ཆོས་ཉིད་ནི་འདི་ལྟ་བུ་ཡིན་ནོ་ཞེས་རྟེན་ཅིང་འབྲེལ་བར་
འབྱུང་བའི་རང་བཞིན་ཁོང་དུ་ཆུད་པར་བྱའི་ཕྱིར་གསུངས་པ་ཡིན་ནོ། །འདིར་དྲང་དོན་དུ་གསུངས་པ་རྣམས་~93~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཀྱང་སེམས་ཅན་བསོད་ནམས་ཆུང་བ་དང་། ཐེག་པ་དམན་པའི་རིགས་ཅན་དང་། མོས་པ་ཤིན་ཏུ་ཞན་པ་
རྣམས་ལ་དྲང་དོན་དགོངས་པ་ཅན་ཡིན་ནོ་ཞེས་བསྟན་པར་མི་བྱ་ཞིང་། ལས་རྒྱུ་འབྲས་མི་བསླུ་བའི་དོན་
བཤད་དགོས་ཏེ། གསང་ཆེན་ཐབས་ལ་མཁས་པའི་མདོར། རིགས་ཀྱི་བུ་ཐབས་ལ་མཁས་པ་བསྟན་པ་འདི་ནི་
གསང་བར་བྱ་བ་ཡིན་ཏེ། སེམས་ཅན་དགེ་བའི་རྩ་བ་ཆུང་བ་རྣམས་ཀྱི་མདུན་དུ་བརྗོད་པར་མི་བྱ། བསྟན་པར་
མི་བྱ། བཤད་པར་མི་བྱ། བཀླག་པར་མི་བྱ། དེ་ཅིའི་ཕྱིར་ཞེ་ན། བསྟན་པ་འདི་ནི་ཉན་ཐོས་དང་རང་སངས་
རྒྱས་ཐམས་ཅད་ཀྱིས་ཡང་མ་ཡིན་ན། བྱིས་པ་སོ་སོ་སྐྱེ་བོ་དམན་པ་ལ་མོས་པ་རྣམས་ཀྱིས་ལྟ་སྨོས་ཀྱང་ཅི་
དགོས་པའི་ཕྱིར་རོ། །དེ་ཅིའི་ཕྱིར་ཞེ་ན། བསྟན་བསླབས་པའི་ཕྱིར་རོ། །དེ་ཅིའི་ཕྱིར་ཞེ་ན། དེ་དག་ལ་འདིས་
དོན་དུ་འགྱུར་བ་མེད་དོ། །ཐབས་ལ་མཁས་པ་བསྟན་པ་འདིའི་སྣོད་དུ་འགྱུར་བ་དང་། བསྟན་པ་འདི་ལ་
བསླབ་པར་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མ་གཏོགས་གཞན་འགའ་ཡང་མེད་
པའི་ཕྱིར། ཞེས་པ་དང་། འཁོར་བཞི་པོ་དག་ལས་ཆོས་ཀྱི་རྣམ་གྲངས་འདིའི་སྣོད་དུ་གྱུར་པ་འདུས་པ་དེ་དག་
གིས་ནི། བཅོམ་ལྡན་འདས་ཀྱིས་གསུངས་པའི་ཆོས་ཀྱི་རྣམ་གྲངས་འདི་ཐོས་པར་གྱུར་ཏེ། གང་ཟག་སྣོད་དུ་མ་
གྱུར་ཅིང་མི་ཤེས་པ་འཁོར་དེར་འདུས་པ་དེ་དག་ནི་མནལ་ལམ་དུ་གྲགས་པར་ཡང་མ་གྱུར་ཏོ། །ཞེས་བཅོམ་
ལྡན་འདས་ཀྱི་བཀའ་རྒྱས་བཏབ་པ་འདི་སྡེ་སྣོད་འཛིན་པ་རྣམས་ཀྱིས་དགོངས་པར་ཞུ་འཚལ།
གཉིས་པ་ལོངས་སྐུ་རྣམ་སྨིན་གྱི་སྐུར་བསྟན་པ་ནི། གལ་ཏེ་སངས་རྒྱས་དངོས་ལ་ནི། །ལས་ངན་སྨིན་
པ་འདོད་ན་ཡང་། །ལོངས་སྤྱོད་རྫོགས་པའི་སྐུ་ཉིད་ལ། །སྨིན་པར་རིགས་ཀྱིས་སྤྲུལ་པའི་སྐུ། །ཤཱཀྱ་ཐུབ་པ་ལ་
སོགས་ལ། །སྨིན་པར་འདོད་པ་མུན་སྤྲུལ་ཡིན། །ཞེས་པ། སངས་རྒྱས་ལ་མྱོང་པར་ངེས་པའི་ལས་དགེ་སྡིག་གི་
རྣམ་སྨིན་འབྱུང་བར་འདོད་ན། ལོངས་སྤྱོད་རྫོགས་པའི་སྐུ་ལ་བྱུང་བར་རིགས་ཏེ། འཕགས་པ་ཀླུ་སྒྲུབ་ཀྱིས།
སངས་རྒྱས་རྣམས་ཀྱི་གཟུགས་ཀྱི་སྐུ། །བསོད་ནམས་ཚོགས་ལས་འཁྲུངས་པ་སྟེ། །ཆོས་ཀྱི་སྐུ་དེ་མདོར་བསྡུས་
ན༑ ༑རྒྱལ་པོ་ཡེ་ཤེས་ཚོགས་ལས་འཁྲུངས། །ཞེས་པ་ལྟར་རྒྱུ་རྐྱེན་བསོད་ནམས་ཀྱི་ཚོགས་བསགས་ཤིང་ཡེ་
ཤེས་ཀྱི་ཚོགས་ཀྱིས་ལྷན་ཅིག་བྱེད་པའི་རྐྱེན་བྱས་པས་རྣམ་པར་སྨིན་པའི་འབྲས་བུ་གཟུགས་སྐུ་མཐར་ཕྱིན་པ་
ལོངས་སྤྱོད་རྫོགས་པའི་སྐུ་འགྲུབ་པ་ཡིན་ལ། ཡེ་ཤེས་ཀྱི་ཚོགས་ཀྱི་ལྷན་ཅིག་བྱེད་རྐྱེན་བསོད་ནམས་ཚོགས་
ཀྱིས་བྱས་པས་ཆོས་སྐུ་གྲུབ་ནས་རྟེན་དང་བརྟེན་པའི་ཚུལ་དུ་བཞུགས་པ་ཡིན་ནོ། །མིག་ལ་སོགས་པའི་མ་
དག་པའི་དབང་པོ་ལྔ་གནས་གྱུར་ཏེ། ཡུལ་གཟུགས་སོགས་སུ་མ་ཞེན་པས་ལོངས་སྐུའི་དབང་པོ་རེ་རེ་ཡང་
ཡུལ་ཐམས་ཅད་ལ་འཇུག་པ་ཡིན་ལ། གཟུགས་སོགས་ཡུལ་ལྔ་དང་། དེ་འཛིན་གྱི་རྣམ་ཤེས་ལྔ་ཡུལ་དང་ཡུལ་~94~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཅན་དུ་འཛིན་པའི་དྲི་མ་དང་བྲལ་བས། ཞིང་ཁམས་གསེར་གྱི་ས་གཞི་ལ་བཻ་ཌཱུརྻས་སྤྲས་པ་དང་། ཟག་པ་མེད་
པའི་ཡུལ་གྱི་བདེ་བ་ལ་ལོངས་སྤྱོད་པར་མཛད་པ་ཡིན་ཏེ། རྒྱལ་ཚབ་བྱམས་པས། དབང་པོ་ལྔ་རྣམས་གཞན་
གྱུར་ན། །དོན་ཀུན་འཇུག་དང་ཐམས་ཅད་ཀྱི། །ཡོན་ཏན་བརྒྱ་ཕྲག་བཅུ་གཉིས་འབྱུང་། །འབྱོར་པ་དམ་པ་
ཐོབ་པར་འགྱུར། །དོན་བཅས་འཛིན་པ་གཞན་གྱུར་ན། །ཇི་ལྟར་འདོད་བཞིན་ལོངས་སྤྱོད་དག །བརྟན་ཕྱིར་
ཞིང་ནི་དག་པ་ལ། །འབྱོར་པ་དམ་པ་ཐོབ་པར་འགྱུར། །ཞེས་གསུངས་སོ། །ས་དགུ་པར་སྒོ་ལྔའི་ཤེས་པ་
གནས་གྱུར་ཐོབ་ནས་གཙོ་འཁོར་ཐམས་ཅད་ལ་མ་དག་པའི་སྣང་བ་མེད་ཅིང་། དག་པའི་སྣང་བ་རབ་འབྱམས་
འཆར་བ་ཡིན་ཏེ། འཕགས་པ་ཐོགས་མེད་ཀྱིས། ཕྱི་རོལ་མཚན་མ་ཆེན་པོ་ལ། །རྣལ་འབྱོར་པ་ཡིས་ཐ་དད་
སེམས། །དེ་ནི་འགག་པར་མ་གྱུར་ཀྱང་། །དག་པ་རྣམས་ཀྱིས་མཐོང་བ་དག །སངས་རྒྱས་གཟིགས་པ་དག་
པའི་ཕྱིར། །སངས་རྒྱས་ཞིང་ཡང་རྣམ་པར་དག །ཅེས་པ་དང་། མདོ་ལས། བུ་མོ་ཁྱོད་སངས་རྒྱས་ཀྱི་ཞིང་རྣམ་
པར་དག་པར་འདོད་ན། རང་གི་སེམས་སྦྱང་བར་བྱའོ། །ཞེས་གསུངས་པས། ལོངས་སྤྱོད་རྫོགས་པའི་སྐུ་
འཁོར་དང་བཅས་པ་ལ་ནི་དག་པའི་སྣང་བ་ཁོ་ན་འབྱུང་ངོ་། །དེ་རྣམ་སྨིན་གྱི་སྐུ་དངོས་ཡིན་པས་རྣམ་སྨིན་མྱོང་
བ་པོར་རིགས་ལ། སྤྲུལ་པའི་སྐུ་ནི་གནས་གྱུར་མ་ཐོབ་པའི་གདུལ་བྱ་ལ་ཇི་ལྟར་འཚམ་པའི་ཆོས་སྣ་ཚོགས་
སྟོན་པར་བྱེད་པས་བཀོད་པ་སྣ་ཚོགས་སུ་བསྟན་པ་ཡིན་ཏེ། ཇི་ལྟར་བཱཻ་ཌཱུར་ས་གཞི་གཙང་མ་ལ། །ལྷ་དབང་
ལུས་ཀྱི་གཟུགས་བརྙན་སྣང་བ་ལྟར། །དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་དབང་པོའི་སྐུ་ཡི་
གཟུགས་བརྙན་འཆར། །ཞེས་གསུངས་པས། སྤྲུལ་སྐུ་ཤཱཀྱ་ཐུབ་པ་རྣམ་སྨིན་མྱོང་བའི་གང་ཟག་ཏུ་འདོད་པ་ནི་
མུན་སྤྲུལ་ཡིན་ནོ། །
གསུམ་པ་སྒྲུབ་བྱེད་ཀྱི་དཔེ་དང་ལུང་གིས་དགོད་པ་ནི། དཔེར་ན་སྒྱུ་མའི་མཁན་པོ་ལ། །ལས་ངན་
འབྱུང་གིས་དེས་སྤྲུལ་པའི། །སྒྱུ་མ་ལ་ནི་མི་འབྱུང་བཞིན། །དེས་ན་དགོངས་པ་ཤེས་དགོས་སོ། །འདི་ཡི་ལུང་
དང་རིགས་པ་རྣམས། །དབྱིག་གཉེན་དང་ནི་ལེགས་ལྡན་སོགས། །མཁས་པའི་གཞུང་བཞིན་ཤེས་པར་གྱིས། །ཞེས་པ་
སྒྱུ་མ་མཁན་པོས་བྱས་པའི་ལས་ཀྱི་འབྲས་བུ་བདེ་སྡུག་ནི་སྒྱུ་མ་མཁན་པོས་མྱོང་བར་རིགས་ཀྱི། སྒྱུ་མས་སྤྲུལ་
པའི་སྐྱེས་པ་བུད་མེད་ལ་སོགས་པ་ལ་ནི་མི་འབྱུང་བ་བཞིན་ནོ། །དེས་ན་གསུང་རབ་ལས་དགོངས་པའི་ཚིག་
སྣ་ཚོགས་པ་གསུངས་པ་རྣམས་ཀྱི་དོན་ལེགས་པར་འབྱེད་ཤེས་དགོས་སོ། །ལེགས་བཤད་དུ། སྐྱེ་བོ་ཡོན་ཏན་
མེད་པ་ཡི། །བླང་དོར་བློ་གྲོས་ལྡན་པ་མཁས། །རྡུལ་དང་འདྲེས་པའི་ལྕགས་ཕྱེ་རྣམས། །ཁབ་ལེན་རྡོ་ཡིས་
ལེན་པ་ཤེས། །ཞེས་སོ། །སློབ་དཔོན་དབྱིག་གཉེན་གྱིས། རྣམ་བཤད་རིགས་པར་ཀུན་ཏུ་སྣང་བའི་མདོའི་ལུང་~95~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དྲངས་ནས། སྒྲ་ཇི་བཞིན་པ་དོན་དུ་བཟུང་ན་ཉེས་པ་ཡོད་དོ། །མི་མོས་པའི་གནས་འགྱུར་བ་དང་། རྩ་བ་
ཉམས་པ་དང་། གཞན་པ་སླུ་བར་བྱེད་པ་དང་། སྟོན་པ་ལ་སྐུར་པ་འདེབས་པ་དང་། ཆོས་སྤོང་བར་བྱེད་པའི་
ཉེས་པའོ། །བྱང་ཆུབ་སེམས་དཔའ་ལེགས་པར་རྣམ་པར་བྱང་རྟོགས་ཀྱང་། སྒྲ་བཞིན་དོན་ནི་ཀུན་ཏུ་བཏགས་
པས་ན། །རང་དགས་དག་གི་བློ་ནི་ཉམས་གྱུར་ལ། །ལེགས་པར་གསུང་ལ་སྐུར་ཅིང་སྨད་པར་གྱུར། །ཆོས་ལ་
ཁོང་ཁྲོ་སྒྲིབ་པར་འགྱུར་བ་ཡིན། །ཞེས་མདོ་སྡེ་རྒྱན་ཁུངས་སུ་མཛད་ཅིང་། སྤྲུལ་པ་དེ་གང་གི་ཡིན་པའི་དེ་
སངས་རྒྱས་གང་ཡིན་ཅེ་ན། བྱང་ཆུབ་སེམས་དཔའ་ས་བཅུ་ལ་སངས་རྒྱས་ཀྱི་དབང་བསྐུར་བ་ཐོབ་པ་གང་ཡིན་
པས་ཏེ། ཞེས་སོ། །མི་མཇེད་ཀྱི་ཞིང་འདིར་ཐུབ་པའི་མཛད་པ་སྣ་ཚོགས་པ་བསྟན་པ་ནི། སྒྲ་ཇི་བཞིན་པར་
ཁས་བླངས་ན་རྒྱལ་སྲས་སྲིད་པ་ཐ་མ་པ་འདོད་པ་བརྟེན་ན་ཚུལ་ཁྲིམས་འཆལ་པར་འགྱུར་བ་དང་དགའ་ལྡན་
ནས་འཕོ་བའི་ཚེ་ལྷ་རིགས་དྲུག་ལ་བཀའ་སྩལ་ནས། ཉོན་མོངས་པའི་དབང་གིས་མངལ་དུ་སྐྱེ་བ་བཟུང་བས་
སྙོམས་འཇུག་ལ་དབང་མ་ཐོབ་པར་འགྱུར་བ་དང་། རྒ་ན་འཆི་བ་མ་མཐོང་བར་སྔོན་ཆད་མ་མཁྱེན་པར་འགྱུར་
བ་དང་། མུ་སྟེགས་བྱེད་ལྷག་སྤྱོད་དང་། རིང་དུ་འཕུར་ལ་ཐར་པའི་ལམ་འཚོལ་བ་དང་། དཀའ་ཐུབ་དྲག་པོས་
གདུངས་པ་ལ་སོགས་པ་འགལ་བར་འགྱུར་ཞེས་སོགས་རྟོག་གེ་འབར་བ་དང་། རྣམ་བཤད་རིག་པ་ལས་
འབྱུང་ཞིང་། སངས་རྒྱས་མྱ་ངན་ལས་འདས་པའི་ཚེ། འཕགས་པ་གང་པོ་ལ་སོགས་པ་འཁོར་དགྲ་བཅོམ་
རྣམས་མྱ་ངན་དྲག་པོ་བྱེད་པ་དང་། སྐུ་ཚེ་རིང་བའི་རྒྱུ་མཐར་ཕྱིན་ནས་སྐྱེས་བུ་ཕལ་པའི་ཚེ་ཚད་ཙམ་ལས་མ་
ཐུབ་པ་དང་། གནས་བརྟན་བ་གུ་ལས་ཨ་རུ་ར་གཅིག་བྱིན་པའི་རྣམ་སྨིན་གྱིས་ལོ་བརྒྱད་ཅུར་ན་བ་མ་དྲན་པར་
སངས་རྒྱས་ལ་བསྙུན་དྲག་པོས་བཏབ་པ་ལ་སོགས་ཤིན་ཏུ་འགལ་བར་འགྱུར་ཞེས་རྟོག་གེ་འབར་བར་བཤད་
པ་བཞིན་ཤེས་པར་གྱིས་ཤིག །
ལྔ་པ་ཡེ་བཀག་ཡེ་གནང་གི་མུན་སྤྲུལ་དགག་པ་ལ་གཉིས་ལས། དང་པོ་མིང་དགག་པ་ནི། ཡེ་བཀག་
ཡེ་གནང་ཞེས་བྱའང་། །སངས་རྒྱས་བསྟན་དང་མཐུན་པ་མིན། །ཞེས་པ་གངས་རིའི་ཁྲོད་ཀྱི་ཕྱག་རྒྱ་ཆེན་པོ་
བར་གྲགས་པ་འགའ་ཞིག  །བཅོམ་ལྡན་འདས་ཀྱིས་བཀག་པ་རྣམས་ནི་དངོས་པོའི་གཤིས་ལ་ཡེ་ནས་བཀག་
པར་གནས་ལ། གནང་བ་ཐམས་ཅད་ཀྱང་དངོས་པོའི་གཤིས་ལ་ཡེ་ནས་གནང་བར་གནས་པ་ཡིན་ནོ། །ཞེས་
འདོད་པ་འདི་སངས་རྒྱས་བསྟན་པ་དང་མི་མཐུན་ཏེ། བཀའ་དང་བསྟན་བཅོས་རྣམས་ནས་འདི་འདྲའི་ཐ་སྙད་
མ་བྱུང་བས། བླུན་པོས་མུན་སྤྲུལ་གྱི་ཚིག་སྨྲས་པ་ཡིན་ནོ། །
གཉིས་པ་དེའི་དོན་དགག་པ་ལ་གཉིས་ལས། མདོར་བསྟན་པ་ནི། ཉན་ཐོས་རྣམས་དང་ཐེག་ཆེན་གྱི། །གནང་~96~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བཀག་ཐམས་ཅད་གཅིག་ཏུ་མེད། །དེས་ན་ལ་ལར་གནང་བ་ནི། །ལ་ལའི་བཀག་པ་ཉིད་དུ་འགྱུར། །ཞེས་པ།
ཉན་ཐོས་སྡེ་པ་རྣམས་དང་། བྱང་ཆུབ་སེམས་དཔའ་ལ་དགག་པ་དང་སྒྲུབ་པ་དང་གནང་བའི་བཅས་པ་གསུམ་
ཐ་དད་པར་ཡོད་པའི་ཕྱིར་ལ་ལར་གནང་བ་ལ་ལར་བཀག་པས་བཅས་པ་ཐམས་ཅད་གཅིག་ཏུ་ངེས་པ་མེད་དོ། །
གཉིས་པ་རྒྱས་བཤད་ལ་གཉིས་ལས། སྡེ་པ་སོ་སོའི་བཅས་པ་འཆད་པར་བསྟན་པ་ནི། དེ་ཡི་འཐད་པ་
འདི་ལྟར་ཡིན། །རྣམ་དག་ལུང་བཞིན་བཤད་ཀྱིས་ཉོན། །ཉན་ཐོས་རྩ་བའི་སྡེ་བཞི་ལ། །འདུལ་བ་མི་འདྲ་རྣམ་
བཞི་ཡོད། །སྐད་ཀྱང་ལེགས་སྦྱར་རང་བཞིན་དང་། །ཟུར་བཅག་པ་དང་ཤ་ཟའི་སྐད། །རྣམ་པ་བཞི་རུ་གནས་
པ་ཡིན། །ཞེས་པ། སྤྱིར་ཉན་ཐོས་ལ་རིགས་བཞིར་ཡོད་དེ། ཇོ་བོ་རྗེས། ཉན་ཐོས་རྣམ་བཞི་སྤྲུལ་པ་དང་། །རྫོགས་
པའི་བྱང་ཆུབ་འགྱུར་བ་དང་། །ཞི་བགྲོད་གྲུབ་མཐའ་འཛིན་པའོ། །ཞེས་པའི་སྤྲུལ་པའི་ཉན་ཐོས་མཆོག་ཟུང་
གཅིག་དང་། རབ་འབྱོར་དང་མ་འགགས་པ་ལ་སོགས་པ་དང་། མྱ་ངན་ལས་འདས་པའི་མདོ་ལ་སོགས་པར།
ལྷ་སྦྱིན་དང་དྲུག་སྡེ་ཡང་སྤྲུལ་པའི་ཉན་ཐོས་ཡིན་པར་གསུངས་སོ། །
རྫོགས་པའི་བྱང་ཆུབ་ཏུ་འགྱུར་བ་ནི། མཛོད་རྩ་འགྲེལ་དུ་སྦྱོར་ལམ་བཟོད་པ་ཐོབ་ནས་སངས་རྒྱས་སུ་
མི་འགྱུར་བར་འདོད་ལ། མདོ་སྡེ་རྒྱན་དུ། ཉན་ཐོས་སོ་སོ་སྐྱེ་བོ་དང་འཕགས་པ་ཐེག་ཆེན་གྱི་ལམ་དུ་འཇུག་པ་
གཉིས་ལས། འཕགས་པ་རྒྱུན་ཞུགས་དང་ཕྱིར་འོང་འདོད་ཁམས་སུ་སྐྱེ་བ་མཚན་ཉིད་པ་བླངས་ནས་བྱང་
སེམས་ཀྱི་སྤྱོད་པ་སྒྲུབ་ཅིང་། ཕྱིར་མི་འོང་སྤྲུལ་པའི་ལུས་ཀྱིས་གཞན་དོན་བྱེད་པར་གསུངས། འཕགས་པ་ཀླུ་
སྒྲུབ་ཀྱིས། ལྷག་མེད་དུ་མྱ་ངན་ལས་འདས་ནས་པདྨའི་སྦུབས་སུ་སྐྱེས་པ་སངས་རྒྱས་ཀྱིས་བསྐུལ་ནས་གཞན་
དོན་བྱས་དེ། ཚོགས་བསགས་ནས་འཚང་རྒྱ་བར་གསུངས། སློབ་དཔོན་སེང་གེ་བཟང་པོ་ཡང་འདི་བཞིན་
བཞེད་དོ། །ཞི་བ་བགྲོད་པ་ནི་ཉན་ཐོས་ཀྱི་གཞུང་ནས་ཇི་ལྟར་བཤད་པ་བཞིན་ཡིན་ནོ། །གྲུབ་མཐའ་འཛིན་པ་
ནི་བསམ་པ་ཐེག་ཆེན་སེམས་བསྐྱེད་དང་ལྡན་པས་ཉན་ཐོས་སྡེ་གཉིས་ཀྱི་གྲུབ་མཐའ་འཛིན་པ་ཡིན་ནོ། །
ཁྱད་པར་རྩ་བའི་སྡེ་བཞི་ནི། ཐམས་ཅད་ཡོད་པར་སྨྲ་བ་དང་། ཕལ་ཆེན་པ་དང་། གནས་བརྟན་པ་དང་།
ཀུན་གྱིས་བཀུར་བ་སྟེ། རིམ་པ་བཞིན་སྐད་ལེགས་སྦྱར་དང་། སཾསྐྲྀ་ཏ་དང་། ཟུར་བཅག་པ་དང་། ཤ་ཟའི་སྐད་
དུ་འདོན་ལ། མཁན་བརྒྱུད་ཀྱང་ཤཱ་རིའི་བུ་དང་། འོད་སྲུང་དང་། ཀ་ཏ་ཡ་ན་དང་། ཉེ་བ་འཁོར་ལས་བརྒྱུད་
ཅིང་། སྣམ་སྦྱར་གྱི་གྲྭ་བརྟགས་ཀྱང་ཨུ་ཏྤལ་དང་། པདྨ་དང་། རིན་པོ་ཆེ་དང་། ཤིང་ལོ་དང་། གཉིས་པ་ལ་དུང་།
གསུམ་པ་དང་བཞི་པ་མེ་ཏོག་རྩར་རྩི་ཀའོ། །སྣམ་ཕྲན་ཉེར་ལྔ་ཉེར་གསུམ། ཐ་མ་གཉིས་ཉེར་གཅིག་གོ །ཡང་
འགའ་ཞིག་སྣམ་ཕྲན་དང་གྲྭ་རྟགས་གཉིས་ཕལ་ཆེན་པོ་ཡོད་སྨྲ་དང་མཐུན་ཅིང་། ཐ་མ་གཉིས་ཀྱི་གྲྭ་རྟགས་~97~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དུང་དུ་འཆད་དོ། །མིང་འདོགས་ཚུལ་ཡང་། བློ་གྲོས་ཞི་བ་འབྱུང་གནས་སྦས། །དཔལ་བཟང་གྲགས་པ་ཡོད་
སྨྲའོ། །བཤེས་གཉེན་ཡེ་ཤེས་སྙིང་པོ་དང་། །བཟང་པོ་དགེ་འདུན་ཕན་ཆེན་ཡིན། །གནས་བརྟན་པ་ལ་གོ་ཆ་
ལྷ༑ ༑བདེ་དང་མཚོ་དང་སྐྱོང་བའོ། །མང་པོས་བཀུར་ལ་ཚུལ་ཁྲིམས་དང་། །ཟླ་བ་སེང་གེ་སྦས་པ་ཡིན། །ཞེས་
མཁན་པོའི་མིང་གི་མཐའ་ཅན་དུ་དགྲ་བཅོམ་པ་བྱས་ཟེར་བའི་མིང་གི་ངེས་བརྗོད་ལས་བྱུང་སྟེ་ངེས་པ་མི་
འཇུག་གོ། །སྡེ་པ་བཞི་ཇི་ལྟར་གྱེས་པའི་ཚུལ་ནི། ཡོད་པར་སྨྲ་བའི་སྡེ་པ་ལེགས་སྦྱར་གྱི་སྐད་དུ་འདོན་ཅིང་།
སྡེ་པ་ཐམས་ཅད་ཀྱི་གཞིར་གྱུར་པ་ཡིན་ཏེ། འོད་ལྡན་དུ། སྔོན་ནི་ཡོད་པར་སྨྲ་བ་གཅིག་ཏུ་ཡོད་པ་ལས།
བཅོམ་ལྡན་འདས་ཡོངས་སུ་མྱ་ངན་ལས་འདས་པ་དང་། དེ་ལ་བརྟེན་ནས་སྡེ་པ་གཞན་དག་བྱུང་ནས་དེ་དག་
གི་གཞིར་གྱུར་པའི་ཕྱིར་གཞི་ཐམས་ཅད་ཡོད་པར་སྨྲ་བ་ཞེས་བྱའོ། །ཞེས་པ་དང་། ལས་དང་འབྲས་བུ་ལ་
སོགས་པ་ཐམས་ཅད་ཡོད་པར་སྨྲ་བ་དག་ནི། ཐམས་ཅད་ཡོད་པར་སྨྲ་བ་ཡིན་པས་གཞི་དང་འདྲ་བ་ཡིན་ཏེ།
ལེགས་པར་སྦྱར་བའི་སྐད་དུ་ཐ་སྙད་བརྗོད་པའི་ཕྱིར་རོ། །ཞེས་པས་གཞིའི་སྐད་དོད་མཱུ་ལ་ཞེས་པ་རྩ་བ་ཡིན་
པས་ཤིང་གི་ཡལ་གའི་རྩ་བ་ལྟར་སྡེ་པ་ཐམས་ཅད་གྱིས་པའི་རྩ་བར་གྱུར་བའོ། །རབ་བྱུང་གསོ་སྦྱོང་དགག་
དབྱེའི་གཞི་ཞེས་པའི་གཞི་ལ་སྐད་དོད་ཨ་ཏུ་ཞེས་པ་ཡོད་པའི་དོན་ཡིན་པས་མི་མཚུངས་སོ། །
ཡང་སྟོན་པས་ལེགས་སྦྱར་ཁོ་ནར་གསུངས་པ་གདུལ་བྱའི་དབང་གིས་ཐ་དད་དུ་སྣང་བ་ཡིན་ཏེ། རྒྱལ་
པོ་ཆེན་པོ་བཞི་ལ་བདེན་པ་བསྟན་པ་དང་འདྲའོ། །གསུང་ནི་གཅིག་ཏུ་གསུངས་མཛད་ལ། །དུ་མ་ཉིད་དུ་རིག་
གྱུར་ཏེ། །དེ་ནི་བདག་གི་ཆེད་དུ་ཞེས། །ཐམས་ཅད་ཀྱིས་ནི་རྟོགས་པའི་ཕྱིར། །ཞེས་པ་ལྟར་རོ། །ལུང་མ་མོ་
ལས། མདོ་སྡེ་ལ་འཇུག་འདུལ་བ་ལ་སྣང་། ཆོས་ཉིད་དང་མཐུན་པ་འདི་ནི་ཆེན་པོ་བསྟན་པ་ཞེས་བྱ་བ་ཆོས་མ་
ཡིན་ཚར་གཅོད་པ་ཡིན་ཅིང་དེ་ལ་མི་འཇིགས་པའོ། །དེ་ལས་ལོག་པ་ནི་ནག་པོ་བསྟན་པ་ཡིན་ལ། སྡེ་པ་
ཐམས་ཅད་ཆེན་པོ་བསྟན་པར་མཐུན་ནོ། །དགེ་འདུན་མང་བས་ཕལ་ཆེན་པ་དང་། སྐྱེ་བོ་རྣམས་ཀྱིས་གནས་
བརྟན་ཞེས་བརྗོད་པས་གནས་བརྟན་པ་དང་། བཀུར་སྟི་བྱེད་པ་མང་བས་མང་བཀུར་བའོ། །རྟོག་གེ་འབར་བ་
དང་གཞུང་ལུགས་ཀྱི་བྱེ་བྲག་བཀོད་པའི་འཁོར་ལོ་དང་། ལང་ཀར་གཤེགས་པའི་འགྲེལ་པར། རྩ་བ་ཕལ་
ཆེན་པ་དང་གནས་བརྟན་པ་གཉིས་ལས་གྱེས་པར་བཤད་པ་དང་། རྣམ་པར་ཕྱེ་སྟེ་སྨྲ་བ་དང་རྩ་བ་གསུམ་ལས་
གྱེས་པར་སྨྲ་བ་དང་། དུལ་བ་ལྷ་དང་ལོ་དྲི་བར་རྩ་བ་བཞི་ལས་གྱེས་པར་བཤད་དོ། །འདུལ་བ་བྱེ་བྲག་ཏུ་
བཤད་པ་དང་། ཐུབ་པ་དགོངས་རྒྱན་དུ་སྟོན་པ་མྱ་ངན་ལས་འདས་ནས་ལོ་བརྒྱ་ནས་གནས་བརྟན་པ་དང་ཕལ་
ཆེན་པ་གཉིས་སུ་གྱེས་པར་བཤད་དོ། །སྡེ་པ་ཐ་དད་དུ་རྣམ་པར་བཤད་པ་ལས། སྟོན་པ་འདས་ནས་ལོ་བརྒྱ་~98~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དྲུག་ཅུ་ནས་གྲོང་ཁྱེར་མེ་ཏོག་གིས་བརྒྱན་པར་དྷརྨ་ཨ་ཤོ་ཀ་རྒྱལ་སྲིད་བྱེད་པའི་ཚེ་རྩོད་པའི་གཞི་ཆེན་པོས་དགེ་
འདུན་གྱི་དབྱེན་དུ་གྱུར་ཏེ། དགྲ་བཅོམ་པ་རྣམས་སྐད་སོ་སོར་འདོན་པའི་ཚིག་ལ་ཞེན་ནས་གཞུང་ལུགས་ཐ་
དད་དུ་བྱས་སོ། །ཞེས་པ་དང་། རྟོག་གེ་འབར་བར་སྟོན་པ་མྱ་ངན་ལས་འདས་ནས་ལོ་བརྒྱ་སུམ་ཅུ་རྩ་བདུན་
ནས། རྒྱལ་པོ་དགའ་བོ་དང་པདྨ་ཆེན་པོ་བྱུང་བའི་ཚེ། གྲོང་ཁྱེར་པ་ཏྲ་ལ་པུ་ཏྲར་འཕགས་པ་འོད་སྲུང་ཆེན་པོ་
དང་སྤུ་ཆེན་པོ་དང་། གཏོང་བ་ཆེན་པོ་དང་བླ་མ་དང་རེ་བ་ཏ་ལ་སོགས་པ་བཞུགས་པའི་ཚེ། ཐམས་ཅད་ཀྱི་མི་
མཐུན་ཕྱོགས་སུ་གྱུར་པའི་བདུད་སྡིག་ཏོ་ཅན་བཟང་པོ་ཞེས་བྱ་བས། དགེ་སློང་གི་ཆ་བྱད་ཀྱིས་རྫུ་འཕྲུལ་སྣ་
ཚོགས་པ་བསྟན་ཏེ་ལན་གདབ་པ་དང་། མི་ཤེས་པ་དང་ཡིད་གཉིས་དང་ཡོངས་སུ་བརྟག་པ་དང་བདག་ཉིད་
གོམས་པར་བྱེད་པ་དང་གཞི་ལྔ་པོ་འདི་ནི་ལམ་ཡིན་ནོ་ཞེས་བསྟན་ནས་དགེ་འདུན་གྱི་དབྱེན་ཆེན་པོ་འབྱུང་སྟེ།
གནས་བརྟན་ཀླུ་དང་ཡིད་བརྟན་པ་ཞེས་བྱ་བའི་མང་དུ་ཐོས་པ་དག་གིས་དེའི་ཕྱོགས་སུ་བཟུང་ནས་འདི་ནི་
སངས་རྒྱས་ཀྱི་བསྟན་པ་ཡིན་ནོ་ཞེས་བསྔགས་པ་ཆེན་པོ་བྱེད་དོ། །ལོ་དྲུག་ཅུ་རྩ་གསུམ་གྱི་བར་དུ་དགེ་འདུན་
གྱི་སྡེ་ལྟ་སྤྱོད་མ་མཐུན་པར་དབྱེན་གྱིས་འཁྲུག་ལོང་དུ་གྱུར་ཏེ། སྔར་འདས་པའི་ལོ་བརྒྱ་དང་སུམ་ཅུ་རྩ་བདུན་
བསྡོམས་པས། ལོ་ཉིས་བརྒྱ་འདས་པའི་རྗེས་ལ། གནས་བརྟན་གནས་པའི་བུས་བསྟན་པ་བསྡུས་པ་ཡིན་ཞེས་
པ་དང་། འོད་ལྡན་དུ་རྒྱལ་པོ་དྷརྨཱ་ཨ་ཤོ་ཀ་ཤི་བའི་རྗེས་སུ་དགྲ་བཅོམ་པ་རྣམས་ཀྱིས། སྐད་སོ་སོར་སྟོན་པས་
གཞུང་གཞན་དང་གཞན་དུ་མར་སྦྱར་ཏེ་སྡེ་པ་བཅོ་བརྒྱད་ཀྱི་བར་དུ་བྱུང་བ་ཡིན་ནོ་ཞེས་འབྱུང་ངོ་། །
དེ་ལས་གྱེས་པ་བཅོ་བརྒྱད་ལ། འདུལ་བའི་དབྱེ་བའང་བཅོ་བརྒྱད་ཡོད། དང་པོ་སྡོམ་པ་ལེན་པ་
དང་། །བར་དུ་བསྲུང་དང་ཕྱིར་བཅོས་དང་། །སོ་སོར་ཐར་པ་འདོན་པ་དང་། །ཐ་མ་སྡོམ་པ་གཏོང་བའི་ཚུལ། །སྡེ་
པ་ཐམས་ཅད་མི་མཚུངས་པས། །གཅིག་གིས་བཀག་པ་གཅིག་ལ་གནང་། །ཞེས་པ། ཁ་ཅིག་སངས་རྒྱས་
འདས་ནས་ལོ་སུམ་བརྒྱ་སོང་བ་ན། དགེ་སློང་ལྷ་ཆེན་པོས། ཧུ་ལུ་ཧུ་ལུ་ཡིད་རང་དང་། །ཀུན་སྤྱོད་སྣོད་དང་
ལན་ཚྭ་དང་། །ལམ་དང་སོར་གཉིས་དཀྲུག་དང་གདིང་། །གསེར་གྱིས་རུང་བར་བྱས་པ་ནི། །འདི་དག་རུང་
མིན་བཞི་བཅུ་ཡིན། །ཞེས་པ་ལ་བརྟེན་ནས་རྩ་བའི་སྡེ་བཞི་ལས་བཅོ་བརྒྱད་དུ་གྱེས་པར་འདོད་པ་ནི་ཤིན་ཏུ་མི་
འཐད་དེ། གཞི་བཅུ་པོ་ཡངས་པ་ཅན་པའི་དགེ་སློང་གིས་བྱས་ཤིང་། དེ་དགག་པའི་ཕྱིར་བསྡུ་བ་གཉིས་པ་བྱས་
པ་ལུང་ཕྲན་ཚེགས་ལས་བཤད་པའི་ཕྱིར། ཁ་ཅིག་སྟོན་པ་འདས་ནས་ལོ་བརྒྱ་ནས་སྡེ་པ་བཅོ་བརྒྱད་ཀྱི་སློབ་
དཔོན་རྣམས་ཀྱིས་བྱེ་བྲག་བཤད་མཚོ་བྱས་ཟེར་བ་ནི་བབ་ཅོལ་གྱི་ཚིག་ཡིན་ཏེ། བསྡུ་བ་གཉིས་པ་བྱས་པ་ཡིན་
ཆོས་སྐད། ལེགས་སྦྱར་དང་སྡེ་བ་ཡོད་་ངེས་ཤིང་སོ་སོར་སངས་རྒྱས་པ་མེད་པའི་ཕྱིར་རོ། །~99~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
སྡེ་པ་བཅོ་བརྒྱད་དུ་གྱེས་ཚུལ་ནི། དུལ་བའི་ལྷས། ཤར་དང་ནུབ་དང་གངས་རིར་གནས། །འཇིག་རྟེན་
འདས་པར་སྨྲ་བའི་སྡེ། །བཏགས་པར་སྨྲ་བའི་སྡེ་པ་དང་། །ལྔ་ཚན་དགེ་འདུན་ཕལ་ཆེན་པ། །གཞི་ཀུན་པ་དང་
འོད་སྲུང་སྡེ། །ས་སྲུང་སྡེ་དང་ཆོས་སྲུང་སྡེ། །མང་ཐོས་གོས་དམར་སློབ་མ་དང་། །རྣམ་པར་ཕྱེ་སྟེ་སྨྲ་བའི་སྡེ། །ཐམས་
ཅད་ཡོད་པར་སྨྲ་བ་བདུན། །རྒྱལ་བྱེད་ཚལ་གནས་འཇིགས་མེད་གནས། །གཙུག་ལག་ཁང་གནས་གནས་
བརྟན་པ། །ཞེས་གནས་བརྟན་འཕགས་པའི་རིགས་ལས་གྱེས་པ་གསུམ་དང་། སར་སྒྲོགས་རིགས་དང་སྲུང་བ་
པ༑ ༑གནས་མའི་བུ་ཡི་སྡེ་རྣམས་ནི། །ཀུན་གྱིས་བཀུར་བ་རྣམ་པ་གསུམ། །དེ་དག་ཐ་དད་དུ་གྱེས་པའི་དོན་
སློབ་དཔོན་དུལ་བ་ལྷས། ཡུལ་དུས་སློབ་དཔོན་བྱེ་བྲག་གིས། །ཐ་དད་རྣམ་པ་བཅོ་བརྒྱད་གྱུར། ཅེས་པ་དང་།
ལོ་དྲི་བར། དེ་ལྟར་སྡེ་བ་བཅོ་བརྒྱད་དུ། །ཤཱ་ཀྱ་སེང་གེའི་བསྟན་པ་ནི། །གྱུར་ཏེ་འགྲོ་བའི་བླ་མ་དེའི། །སྔོན་གྱི་
ཕྲིན་ལས་ངེས་པ་ཡིན། །ཡུལ་དུས་སློབ་དཔོན་བྱེ་བྲག་དང་། །ལྟ་བའི་བྱེ་བྲག་ཐ་དད་ཀྱི། །རྒྱུ་ཡིས་འདི་དག་ཐ་
དད་བྱས། །སྟོན་པ་ཐ་དད་ཡོད་མ་ཡིན། །ཞེས་སོ། །
ཡང་ལོ་དྲི་བར། འོད་སྲུང་བ་དང་ས་སྲུང་བ་དང་གཞི་ཀུན་ཡོད་པར་སྨྲ་བ་དང་བཞི། ཐམས་ཅད་ཡོད་
པར་སྨྲ་བའི་སྡེ་པ་དང་། ཤར་གྱི་རི་བོ་པ་དང་། ནུབ་ཀྱི་རི་བོ་པ་དང་། གངས་གནས་དང་། རྣམ་པར་ཕྱེ་སྟེ་སྨྲ་བ་
དང་། བཏགས་པར་སྨྲ་བ་དང་། འཇིག་རྟེན་ལས་འདས་པར་སྨྲ་བ་དང་དྲུག་ཕལ་ཆེན་པ། གོས་དམར་བ་དང་
སྲུང་བ་པ་དང་ཀུ་རུ་ཀུ་ལ་པ་དང་མང་དུ་ཐོས་པ་དང་གནས་མའི་བུ་དང་ལྔ་མང་པོས་བཀུར་བ། གནས་བརྟན་
པ་སྔར་བཞིན་ཕྱེ་བས་བཅོ་བརྒྱད་དོ། །
ཡང་ལང་ཀར་གཤེགས་པའི་འགྲེལ་པར། ཕལ་ཆེན་སྡེ་པ་ལ་ཕལ་ཆེན་པ་དང་། ལན་གཅིག་བཤད་པ་
དང་། འཇིག་རྟེན་ལས་འདས་པར་སྨྲ་བ་དང་། བྱམས་མངལ་གྱི་སྡེ་དང་། མང་དུ་ཐོས་པ་དང་། བཏགས་པར་
སྨྲ་བ་དང་། མཆོད་རྟེན་རི་བ་དང་། ནུབ་ཀྱི་རི་བ་དང་། བྱང་གི་རི་བ་དང་དགུ་དང་། གནས་བརྟན་པའི་སྡེ་པ་
ལ་གནས་བརྟན་པ་དང་། ཐམས་ཅད་ཡོད་པར་སྨྲ་བ་དང་། བེའུ་བ་དང་། ཆོས་མཆོག་པ་དང་། ཀུན་གྱིས་
བཀུར་བ་དང་། ཡང་དག་ཚད་མ་བ་དང་། ནགས་སྟུག་པོ་པ་དང་། སར་སྒྲོགས་རིས་པ་དང་། ཆོས་གསུངས་པ་
དང་། མདོ་སྡེ་ཚད་མར་བྱེད་པ་འོད་སྲུང་པ་དང་། བཅུ་གཅིག་སྟེ་སྡེ་པ་ཉི་ཤུར་བཤད་དོ། །
ཡང་རྟོག་གེ་འབར་བར། གནས་བརྟན་པའི་སྡེ་ལ་གནས་བརྟན་པ། ཐམས་ཅད་ཡོད་པར་སྨྲ་བ།
གནས་མ་བུ་པ། ཆོས་མཆོག་པ། བཟང་པོའི་ལམ་པ། ཀུན་གྱིས་བཀུར་བ། མང་པོས་སྟོན་པ། ཆོས་སྦས་པ།
ཆར་བཟང་འབེབས་པ། བླ་མ་པའོ། །ཕལ་ཆེན་སྡེ་པ་ལ་ཕལ་ཆེན་པ། ཐ་སྙད་གཅིག་པ། འཇིག་རྟེན་ལས་~100~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འདས་པར་སྨྲ་བ། མང་དུ་ཐོས་པ། བཏགས་པར་སྨྲ་བ། མཆོད་རྟེན་པ། ཤར་གྱི་རི་བོ་པ། ནུབ་ཀྱི་རི་བོ་པའོ། །གནས་
བརྟན་པ་ལ་གངས་རི་བ་ཞེས་པ་དང་། ཐམས་ཅད་ཡོད་སྨྲ་ལ་རྣམ་པར་ཕྱེ་སྟེ་སྨྲ་བ། རྒྱུར་སྨྲ་བ། མུ་རུན་ཀ་མ་
ཞེས་པ་དང་། ཀུན་གྱིས་བཀུར་བ་ལ། ཨས་སན་ཏ་ཀ་བ་དང་། ཀུ་རུ་ཀུ་ལ་པ་དང་། ཆར་བཟངས་འབེབས་པ་
དང་། འོད་སྲུང་པ་ཞེས་པ་དང་། བླ་མ་པ་ལ་འཕོ་བར་སྨྲ་བ་ཞེས་ཀྱང་ཟེར། རྒྱ་ནག་གི་སློབ་དཔོན་རྫོགས་
གསལ་གྱིས་དགོངས་འགྲེལ་གྱི་འགྲེལ་པར། ཐམས་ཅད་ཡོད་སྨྲ་དང་ཕལ་ཆེན་པ་བཅུ་གཅིག་སྟེ་ཉི་ཤུར་གྱེས་
པར་བཤད་དོ། །
སྡེ་པ་སོ་སོ་ལ། དང་པོ་སྡོམ་པ་ལེན་པའི་ཚུལ་དང་། བར་དུ་སྲུང་བའི་ཚུལ་དང་། ཉམས་ན་ཕྱིར་བཅོས་
པའི་ཚུལ་དང་། གསོ་སྦྱོང་སོ་སོར་ཐར་པའི་མདོ་འདོན་པ་དང་། ཐ་མར་སྡོམ་པ་གཏོང་བའི་ཚུལ་མི་འདྲ་བ་དུ་
མ་ཡོད་པས་གཅིག་ཏུ་བཀག་པ་གཞན་ལ་གནང་བའང་ཡོད་། །
གལ་ཏེ་སྡེ་པ་གཅིག་བདེན་གྱི། །དེ་ལས་གཞན་པ་བརྫུན་ཡིན་ན། །རྒྱལ་པོ་ཀྲི་ཀྲིའི་རྨི་ལམ་ལྟར། །སྡེ་
པ་ཐམས་ཅད་མཐུན་པར་གསུངས། །འདི་དོན་རྒྱས་པར་སྡེ་པ་ནི། །ཐ་དད་བཀླགས་པའི་མདོ་སྡེ་དང་། །འདུལ་བ་
འོད་ལྡན་ལ་སོགས་ལྟོས། །ཞེས་པ་ཐམས་ཅད་ཡོད་སྨྲའི་སྡེ་པ་ལ་བཅས་པ་དེ་བདེན་གྱི་དེ་ལས་གཞན་པ་
རྣམས་བརྫུན་ཡིན་ནོ་སྙམ་ན། མ་ག་ཏ་བཟང་མོའི་རྟོགས་བརྗོད་ལས། སངས་རྒྱས་འོད་སྲུང་གི་བསྟན་པ་ལ་
རྒྱལ་པོ་ཀྲི་ཀྲིའི་རྨི་ལམ་བཅུ་མཛོད་འགྲེལ་དུ་བསྡུས་པར། གླང་ཆེན་ཁྲོན་པ་ཕྱེ་དང་ཙནྡན་ཚལ། །གླང་ཆེན་ཕྲུ་
གུ་དང་ནི་སྤྲེའུ་དབང་སྐུར། །མི་གཙང་བཅུ་དང་རས་ཡུག་འཐབ་མོ་ཞེས། །རྨི་ལམ་བཅུ་ནི་ཀྲི་ཀྲིས་མཐོང་བ་
ཡིན། །ཞེས་པ་དང་། བསྟན་པ་སྔ་དར་གྱི་དུས་སུ་པཎྜི་ཏའི་གསུང་ཟིན་བྲིས་བྱས་པའི་ཆོས་ཀྱི་བརྗེད་བྱང་ཞེས་
བྱ་བར། མེ་ཏོག་རྫིང་བུ་རྒན་པོ་རྟ། །ཁྱི་དང་བ་དང་མི་དང་ནི། །སེང་གེ་རོ་ནི་བརྒྱད་པ་ཡིན། །ཞེས་བཅོ་བརྒྱད་
འདོད་དོ། །
དེ་ལ་རས་ཡུག་གི་རྨི་ལམ་ནི། མི་བཅོ་བརྒྱད་ཀྱིས་རས་ཡུག་ཆེན་དཀར་པོ་དྲི་མ་མེད་པ་གཅིག་ཕར་
ཚུར་དྲངས་པས་རེ་རེས་རས་ཡུག་མ་ཉམས་པ་ཐོབ་ཅིང་། ད་དུང་ཐུན་མོང་གི་རས་ཡུག་སྔར་གྱི་ན་རྨིས་པ་དེ།
སངས་རྒྱས་འོད་སྲུང་གིས། དེ་ནི་མ་འོངས་པའི་སྐྱེ་དགུའི་ཚེ་ལོ་བརྒྱ་པ་ལ་སྟོན་པ་ཤཱཀྱ་ཐུབ་པའི་བསྟན་པ་རྣམ་
པ་བཅོ་བརྒྱད་དུ་གྱེས་པར་གྱུར་ཀྱང་། རྣམ་པར་གྲོལ་བའི་རས་ཡུག་ཉམས་པར་མི་འགྱུར་རོ་ཞེས་ལུང་བསྟན་
པ་ལྟར་སྡེ་པ་ཐམས་ཅད་ཀྱི་བསླབ་གཞི་རྣམས་འབྲས་བུ་མྱ་ངན་ལས་འདས་པའི་ལམ་དུ་མཐུན་པར་གསུངས་
ཏེ༑ འདིའི་དོན་རྒྱས་པར་སློབ་དཔོན་དུལ་བ་ལྷའི་སྡེ་པ་ཐ་དད་བཀླགས་པའི་འཁོར་ལོ་དང་། སློབ་དཔོན་ཤཱཀྱ་~101~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འོད་ཀྱི་འདུལ་བ་འོད་ལྡན་དང་། སློབ་དཔོན་ལེགས་ལྡན་བྱེད་ཀྱི་རྟོག་གེ་ལ་འབར་བ་དང་། མདོ་དགོངས་
འགྲེལ་དང་། ལང་ཀར་གཤེགས་པའི་འགྲེལ་པ་ལ་སོགས་པར་ལྟ་བར་བྱའོ། །
གཉིས་པ་དེ་ལ་རང་བཟོའི་ལོག་ཤེས་དགག་པ་ལ་གཉིས་ལས། དང་པོ་འདོད་ཚུལ་བརྗོད་པ་ནི། །སྡེ་པ་
ཀུན་གྱི་བསླབ་པ་ཡང་། །ཤེས་ན་གཅིག་ཏུ་འགྱུར་ཅེ་ན། །ཞེས་པ་སྡེ་བཅོ་བརྒྱད་པོ་ཀུན་གྱི་དགག་སྒྲུབ་གནང་
བའི་བཅས་པའི་གནད་འགག་ཤེས་ན་གཅིག་ཡིན་ལ། མ་ཤེས་པས་ཐ་དད་དུ་གྱུར་པ་ཡིན་ནོ་ཞེ་ན།
 གཉིས་པ་དེ་དགག་པའི་ཚུལ་ལ་གཉིས་ལས། དང་པོ་གནད་མི་གཅིག་པའི་ཚུལ་གསལ་བར་བསྟན་
པ་ནི། ཤེས་ཀྱང་ཕལ་ཆེར་ཐ་དད་ཡིན། །དཔེར་ན་ཐམས་ཅད་ཡོད་སྨྲ་ཡི། །མདོ་སྡེ་ལེགས་སྦྱར་སྐད་དུ་ཡོད། །གནས་
བརྟན་པ་དག་ལེགས་སྦྱར་གྱི། །མདོ་སྡེ་སྟོན་ན་ལྟུང་བར་བྱེད། །ཐམས་ཅད་ཡོད་སྨྲ་རང་ཉིད་ཀྱི། །གསོལ་
བཞིའི་ཆོ་གས་སྡོམ་པ་བསྐྱེད། །དེ་ཡི་ཆོ་ག་བཞིན་བྱས་ན། །སྡེ་པ་གཞན་གྱི་དགེ་སློང་འཇིག  །ཅེས་པ་བཅས་
པའི་རྣམ་བཞག་ལེགས་པར་བཤད་ཀྱང་། བཅས་རིགས་ཕལ་ཆེར་ཐ་དད་པ་ཡིན་ཏེ། མདོར་སྨྲ་བ་སོ་སོ་ཐར་
པའི་མདོ་ལེགས་སྦྱར་གྱི་སྐད་ཀྱིས་འདོན་ཅིང་། གནས་བརྟན་པ་མདོ་སཾསྐྲྀ་ཏའི་འདོན་ན་ལྟུང་བར་བྱེད། ཡོད་
སྨྲ་བ་གསོལ་བཞིའི་ཆོ་གས་དགེ་སློང་གི་སྡོམ་པ་སྐྱེ། སྡེ་པ་གཞན་བསླབ་པ་འབུལ་བ་ལ་གསོལ་བཞིའི་ཆོ་ག་
བྱེད།
ཐམས་ཅད་ཡོད་སྨྲ་སྨིན་མའི་སྤུ། །བཞར་ན་ལྟུང་ཡིན་སྡེ་པ་འགའི། །མ་བཞར་ན་ནི་ལྟུང་བར་འདོད། །ལ་
ལ་བུ་རམ་ཕྱི་དྲོ་འགོག །ཁ་ཅིག་ལྟུང་བ་མེད་ཅེས་ཟེར། །ལ་ལའི་བྱིན་ལེན་ལག་པ་བཀན། །ལ་ལ་དེ་ལས་
གཞན་དུ་བྱེད། །འགའ་ཞིག་ལྷུང་བཟེད་བྱིན་ལེན་བྱེད། །ལ་ལ་ལྷུང་བཟེད་བྱིན་ལེན་འགོག །ཅེས་པ། ཡོད་སྨྲ་
སྨིན་མའི་སྤུ་དང་འདོམས་ཀྱི་སྤུ་དང་བྱིན་པའི་སྤུ་བཞར་ན་ལྟུང་བ་བྱུང་། ཕལ་ཆེན་སྡེ་པ་མ་བཞར་ན་ལྟུང་བར་
འདོད། ཕལ་ཆེན་སྡེ་པ་སོགས་བུ་རམ་ཕྱི་དྲོ་ཟ་ན་ལྟུང་བ། ཡོད་སྨྲ་ལྟུང་མེད་དང་བྱིན་ལེན་ལག་པ་བཀན་པ་སྟེ་
གན་རྐྱལ་དུ་བྱེད། སྡེ་པ་གཞན་ཁ་སྤུབ་ནས་འཕྲོག་སྟབས་སུ་བྱེད། ཕལ་ཆེན་པ་ལྷུང་བཟེད་སྟོང་པ་བྱིན་ལེན་
བྱེད། ཡོད་སྨྲས་དེ་འགོག །
ཁ་ཅིག་མིར་ཆགས་བསད་པ་ལ། །ཕམ་པ་ལ་ལ་ཕམ་པ་མེད། །ལ་ལའི་སོ་སོར་ཐར་པ་ལ། །གླེང་
གཞིའི་ཚིགས་བཅད་གཅིག་ལས་མེད། །ལ་ལའི་རིང་ཐུང་གཞན་དུ་ཡོད། །མདོར་ན་ཕམ་པ་བཞི་པོ་
ནས། །བརྩམས་ཏེ་བསླབ་པ་བྱ་བ་ཀུན། །སྡེ་པ་ཐམས་ཅད་མི་མཐུན་པས། །གང་གིས་བཀག་ལ་གང་གིས་
གནང་། །ཞེས་པ། ཡོད་སྨྲ་བ་མི་ནི་བཙས་པའི་གནས་སྐབས་སོ། །མིར་ཆགས་པ་ནི་མངལ་གྱི་གནས་སྐབས་~102~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སོ༑ ༑
དེ་གཉིས་ཀ་བསྡུ་བའི་ཕྱིར་མིར་གྱུར་པ་ཞེས་སྨོས། ཞེས་འོད་ལྡན་དུ་འབྱུང་བ་ལྟར་མངལ་དུ་ནུར་ནུར་
པོ་དང་མེར་མེར་པོ་དང་། གོར་གོར་པོ་དང་ལྟར་ལྟར་པོ་དང་རྐང་ལག་འགྱུས་པའི་གནས་སྐབས་དབང་པོ་དྲུག་
མ་རྫོགས་པ་བསད་པས་ཕམ་པ། གནས་བརྟན་པ་སོགས་ཕམ་མེད། མང་པོ་བཀུར་བ་ལ་ལའི་སོ་སོར་ཐར་
པའི་གླེང་གཞི་ཤླཽ་ཀ་གཅིག་དང་། ཡོད་སྨྲ་དང་གནས་བརྟན་པ་ལ་གླེང་གཞི་ཚིགས་བཅད་བཅུ་གཅིག་འདོན་པ་
ལ་སོགས་མདོར་བསྡུས་ན་ཕམ་པ་བཞི་བཅས་པ་ནས་ལྟུང་བ་སྡེ་ལྔ་པོ་ཐམས་ཅད་དང་། མདོ་སྡེ་འདོན་པ་ལ་
སོགས་ལག་ལེན་གྱི་ཆོ་ག་ཕྲ་མོ་ཚུན་ཆད་བཅས་པ་ཕལ་ཆེར་མི་མཐུན་པས་སྡེ་པ་གང་གི་ལུང་ལས་བཀག་པ་
དེ༑ སྡེ་པ་གང་གི་ལུང་ལས་གནང་བར་འཇོག་སྟེ་བཅས་པ་ཐམས་ཅད་གཅིག་ཏུ་མི་རུང་ངོ་། །
གཉིས་པ་གོ་སླ་བའི་དཔེ་བསྟན་པས་ཐེ་ཚོམ་བཅད་པ་ནི། དཔེར་ན་བུ་རམ་ཕྱི་དྲོའི་ཟས། །ཡེ་གནང་
ཡིན་ན་སྡེ་པ་གཞན། །ལྟུང་བ་དག་དང་བཅས་པར་གྱུར། །ཡེ་བཀག་ཡིན་ན་ཡོད་སྨྲ་ཡི། །དགེ་སློང་ལྟུང་བ་
ཅན་དུ་འགྱུར། །ཞེས་པ། བུ་རམ་ཕྱི་དྲོ་ཟོས་པ་ལྟུང་བ་མེད་པ་དེ་ཡེ་གནང་ཡིན་ན། སྡེ་པ་གཞན་བུ་རམ་ཕྱི་དྲོ་
བཀག་པ་དེ་ལྟུང་བ་དང་བཅས་པར་འགྱུར་ཏེ། སྟོན་པས་གནང་བ་བཀག་པའི་ཕྱིར། ཕྱི་དྲོ་ཟ་བ་བཀག་པ་དེ་
ཡེ་བཀག་ཡིན་ན་ཡོད་སྨྲའི་དགེ་སློང་ཕྱི་དྲོ་ཟ་བའི་ལྟུང་བ་ཅན་དུ་འགྱུར་ཏེ། བཀག་པ་དེ་བྱས་པའི་ཕྱིར།
བྱིན་ལེན་མ་བྱས་ཟ་བ་ཡི། །ལྟུང་བ་མི་སྐྱ་ལ་འབྱུང་ན། །མི་སྐྱའང་དགེ་སློང་ཉིད་འགྱུར་བས། །མི་སྐྱས་
བྱིན་ལེན་བྱས་ན་ཡང་། །དགེ་སློང་གིས་ནི་དགེ་སློང་ལ། །བྱིན་ལེན་བྱས་པ་ཇི་བཞིན་དུ། །བཟའ་བར་རུང་
བར་མི་འགྱུར་རོ། །དེ་བཞིན་ཀུན་ལ་སྦྱར་བ་གྱིས། །ཞེས་པ། བཀག་པའི་བཅས་པ་ཡེ་བཀག་ཡིན་ན། བྱིན་
ལེན་མ་བྱས་པར་ཟ་བའི་ལྟུང་བྱེད་མི་སྐྱ་ལའང་འབྱུང་བར་འགྱུར་ཅིང་། དེ་འདོད་ན་མི་སྐྱ་དེ་དགེ་སློང་ཡིན་
པར་འགྱུར། དེ་འདོད་ན་མི་སྐྱས་དགེ་སློང་ལ་བྱིན་ལེན་སྟོབས་པ་མི་རུང་བར་འགྱུར། དེ་འདོད་ན་བྱིན་ལེན་
སྟོབས་པ་མི་རྙེད་པས། དགེ་སློང་གྱིས་ཟས་བཟར་མི་རུང་བར་འགྱུར་རོ། །དེ་བཞིན་དུ་བཅས་པ་ཐམས་ཅད་
ལ་བློ་གྲོས་ཞིབ་མོ་དང་ལྡན་པ་རྣམས་ཀྱིས་སྦྱར་ཏེ་ཤེས་པར་བྱའོ།།  །།
བྱུང་བ་ཁྱད་མེད་དུ་འདོད་པ་དགག་པ་ལ་གཉིས། དང་པོ་ཁས་བླངས་བརྗོད་པ་ནི། ཁ་ཅིག་རབ་ཏུ་བྱུང་
བ་ལ། །ལྟུང་བ་ཇི་སྙེད་འབྱུང་བ་དེ། །ཁྱིམ་པ་ནས་ནི་དམྱལ་བའི་བར། །དུད་འགྲོ་ལ་སོགས་ཐམས་ཅད་ལ། །ལྟུང་
བ་མཚུངས་པར་འབྱུང་ཞེས་ཟེར། །ཞེས་པ། འདུལ་བའི་སྡེ་སྣོད་ལས་བསླབ་པ་བཅས་པའི་ཚུལ་ཞིབ་མོར་ཡོད་
པ་རྣ་བས་མ་ཐོས་ཤིང་མི་ཤེས་པའི་བླུན་པོ་ཁ་ཅིག །རབ་ཏུ་བྱུང་བ་ལ་ལྟུང་བ་ཇི་སྙེད་འབྱུང་བ་དེ་ཐམས་ཅད་~103~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཁྱིམ་པ་ཕོ་མོ་དང་དུད་འགྲོ་དང་ཡི་དྭགས་དང་དམྱལ་བའི་བར་གྱི་འགྲོ་བ་དེ་ཐམས་ཅད་ལ་ཁྱད་པར་མེད་པར་
འབྱུང་ངོ་ཞེས་ཟེར་རོ། །
གཉིས་པ་དེ་དགག་པ་ལ་བཞི་ལས། དང་པོ་མུན་སྤྲུལ་གྱི་ཚིག་སངས་རྒྱས་ཀྱི་གསུང་གིས་དགག་པ་ནི།
འདི་ནི་སངས་རྒྱས་དགོངས་པ་མིན། །ཅི་སླད་ཅེ་ན་ལྟུང་བ་དེ། །བཅས་པ་ཕན་ཆད་འབྱུང་མོད་ཀྱི། །མ་བཅས་
པ་ལ་ལྟུང་མེད་ཕྱིར། །དེས་ན་ཐུབ་པས་ལས་དང་པོས། །ཉེས་པ་བྱས་ཀྱང་ལྟུང་མེད་གསུངས། །ཞེས་པ་དགེ་
སློང་ལ་འབྱུང་བ་སེམས་ཅན་ཐམས་ཅད་ལ་འབྱུང་བར་འདོད་པ་ནི་རྫོགས་པའི་སངས་རྒྱས་ཀྱི་དགོངས་པའི་ཆ་
ཤས་ཙམ་དུའང་མི་རུང་སྟེ། བསླབ་པ་མ་བཅས་པ་ལ་ལྟུང་བ་མེད་པའི་ཕྱིར་རོ། །འདུལ་བ་ལས། ཁྱིམ་པ་
རྣམས་ལ་བསོད་ནམས་མ་ཡིན་པ་མང་ངོ་ཞེས་དགེ་བསྙེན་གྱི་སྡོམ་པ་དང་འགལ་བའི་ཉེས་པ་ལའང་ལྟུང་བའི་
མིང་མེད་ཅིང་། ལུང་དུ་ཡང་། ལས་དང་པོ་པ་ལ་ཉེས་པ་མེད་དོ་ཞེས་དགེ་སློང་བཟང་བྱིན་གྱིས་མི་ཚངས་པར་
སྤྱད་པ་དང་ནོར་ཅན་གྱིས་ཤིང་བརྐུས་པ་ལ་ཉེས་མེད་དུ་གསུངས་ལ་ཤིང་ཐུན་གྱིས་གཏེར་རྙེད་པ་ལ་ཁྱིམ་པ་
ཡིན་པའི་ཕྱིར་བསླབ་པ་མ་བཅས་སོ། །
གཉིས་པ་འགྲོ་ཀུན་ངན་འགྲོ་ལས་ཐར་པར་མི་སྲིད་པར་འགྱུར་བ་ནི། དེ་ལྟར་མིན་ན་ཐམས་ཅད་ལ། །གལ་ཏེ་
ལྟུང་བ་ཀུན་འབྱུང་ན། །འགྲོ་ཀུན་ལྟུང་བ་དང་བཅས་པས། །ཐར་པ་ཐོབ་པ་ལྟ་ཅི་སྨོས། །མཐོ་རིས་ཀྱང་ནི་
འབྱུང་རེ་ཀན། །ཞེས་པ། བསླབ་པ་བཅས་པའི་གང་ཟག་ལ་བསྲུང་བར་ཁས་བླངས་པ་དང་འགལ་བའི་ཉེས་
པ་བྱུང་ན་ལྟུང་བར་འཇོག་གི གཞན་ལ་ལྟུང་བ་མེད་པ་དེ་ལྟར་མ་ཡིན་པར་འགྲོ་བ་ཐམས་ཅད་ལྟུང་བ་དང་
བཅས་པ་ཡིན་ན། ལྟུང་བ་ཕྲ་མོས་ཀྱང་ཕྱིར་མ་བཅོས་ན་དམྱལ་བར་སྐྱེ་བར་གསུངས་པས་བྱང་ཆུབ་གསུམ་
ཐོབ་པ་ལྟ་སྨོས་ཀྱང་ཅི་དགོས། ལྷ་དང་མིའི་གོ་འཕང་ཙམ་ཡང་མི་སྲིད་པར་འགྱུར་རོ། །
ཉན་ཐོས་རྣམ་གསུམ་དག་པའི་ཤ །བཟར་རུང་གལ་ཏེ་མ་ཟོས་ན། །ལྷས་སྦྱིན་གྱི་ནི་བརྟུལ་ཞུགས་
འགྱུར། །ཐེག་པ་ཆེ་ལ་ཤ་རྣམས་བཀག །ཟོས་ན་ངན་འགྲོའི་རྒྱུ་རུ་གསུངས། །ཞེས་པ། དྲུག་སྡེས་སྟག་གི་གོད་
མའི་ཤ་བླངས་པ་བཀག་སྟེ། མི་ཤ་ཟ་བ་དང་འདྲ་བར་སྦོམ་པོར་གསུངས་པ་ལ་འཕྲོས་ནས་འདུལ་བ་འོད་ལྡན་
དུ༑ ཆེད་དུ་བྱེད་པའི་ཤ་དང་། ཉ་ཤ་དག་བཟའ་བར་མི་བྱའོ། །གལ་ཏེ་དེ་བྱས་པ་དང་། བྱེད་དུ་བཅུག་པ་དང་།
རྗེས་སུ་ཡི་རང་བ་འཁོར་གསུམ་ཡོངས་སུ་དག་པ་ཡིན་དུ་ཟིན་ཀྱང་། འོན་ཀྱང་ཆེད་དུ་བྱས་པ་རྣམས་ལས་སྙིང་
བརྩེ་བ་མེད་པ་སྐྱེ་བའི་ཕྱིར་དང་། ཆ་མ་ཡིན་པའི་ཕྱིར་བཀག་གོ། །དེ་ལས་གཞན་པའི་ནི་བཀག་པའི་ཞེས་
པའི་ཁུངས་ལ། གཞུང་གླེང་གཞིར་དགེ་སློང་བྱེ་མ་སྐྱེས་ན་བ་ལ་ཤ་རྗེན་བྱིན་ཅིག་ཅེས་ཤ་འཚོང་བའི་གནས་~104~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཤན་པ་དང་། རི་དྭགས་ཀྱི་རྔོན་པ་ལ་སོགས་ལྔ་ལས་དགེ་བསྙེན་དང་དད་པ་ཅན་གྱིས་བླངས་ནས་སྦྱིན་པར་
གསུངས་ཤིང་། དེའི་དགོངས་པ་དགེ་བསྙེན་དང་དད་པ་ཅན་ཞེས་སྨོས་པས་ནི། ཆེད་དུ་གསོད་པའི་དོགས་པ་
མེད་པར་སྟོན་པ་ཡིན་ནོ། །འདི་སྲོག་གཅོད་པའི་ཕྱོགས་དང་མཐུན་པ་ཡིན་ཡང་ཟས་ཀྱི་སྐབས་ཡིན་པས་
འདིར་བསྟན་ཏོ། །ཞེས་གསུངས་སོ། །དེ་བཞིན་དུ་ལུང་སྨན་གཞི་ལས་ཀྱང་བསད་པའི་ཤ་བཀག་གོ། །ལྷ་སྦྱིན་
གྱིས་དགེ་སྦྱོང་གོའུ་ཏ་མ་ཤ་ཟ་སྟེ་བདག་ཅག་མི་ཟའོ་སྲོག་ཆགས་ལ་གནོད་པའི་ཕྱིར་རོ། །འོ་མ་འཐུངས་ཏེ་བེའུ་
ལ་གནོད་པའི་ཕྱིར་མི་འཐུང་ངོ་། །ལན་ཚ་ཟ་སྟེ་དབང་ཕྱུག་གི་ཁུ་བ་ཡིན་པའི་ཕྱིར་མི་ཟའོ། །གོས་དྲས་པ་གོན་
ཏེ་དད་པའི་རྫས་ཆུད་ཟོས་པའི་ཕྱིར་མི་དྲའོ། །དགོན་པར་གནས་ཏེ་གཞན་དོན་མ་བྱས་པར་འགྱུར་པའི་ཕྱིར་མི་
གནས་སོ། །བརྟུལ་ཞུགས་ལྔ་བཟོད་པ་དེ་ཡིས་ཚུལ་ཤིང་ལོང་ཞིག་ཅེས་སོ་སོའི་སྐྱེ་བོའི་དགེ་སློང་ལྔ་བརྒྱས་
ཚུལ་ཤིང་བླངས་ཏེ་བྱེ་བར་གྱུར་ཏོ། །བརྟུལ་ཞུགས་དེས་གྲོལ་བར་སེམས་ཤིང་ཡང་དག་པར་བླངས་ནས་ཤ་མི་
ཟ་བ་ཡིན་ན་དབྱེན་དུ་གཏོགས་པའི་སྦོམ་པོར་འགྱུར་རོ། །ཐེག་པ་ཆེན་པོའི་སྡེ་སྣོད་དུ་ཤ་ཟ་བ་རྣམ་པ་ཐམས་
ཅད་དུ་བཀག་སྟེ། ལང་ཀར་གཤེགས་པ་སངས་རྒྱས་ཐམས་ཅད་ཀྱི་གསུང་རབ་ཀྱི་སྙིང་པོའི་ཤ་མི་ཟ་བའི་ལེའུ་
ལས། བློ་གྲོས་ཆེན་པོ། སེམས་ཅན་ཤ་ཟ་བའི་བག་ཆགས་ཅན་ཤའི་རོ་ལ་སྲེད་པ་རྣམས་ཆོས་ཀྱི་རོས་ཕན་ཚུན་
བྱམས་པའི་སེམས་ཀྱིས་བྱང་ཆུབ་སེམས་དཔའི་ས་སྦྱངས་ནས་བླ་ན་མེད་པའི་ས་ཐོབ་པར་འགྱུར་པའི་ཆོས་
བཤད་དུ་གསོལ། འཇིག་རྟེན་རྒྱང་འཕེན་པ་དག་ཀྱང་ཤ་ཟ་བ་བཀག་ན། ཁྱོད་ཀྱི་བསྟན་པ་ཐུགས་རྗེས་རོ་
གཅིག་ཏུ་གྱུར་པ་ལ་ཤ་ཟ་བའི་ཉེས་པ་ལེགས་པར་བཤད་དུ་གསོལ། ཞེས་ཞུས་པ། བཅོམ་ལྡན་འདས་ཀྱིས་
བྱང་ཆུབ་སེམས་དཔའ་སྙིང་རྗེའི་བདག་ཉིད་ཅན་གྱིས་ཤ་ཐམས་ཅད་བཟའ་བར་མི་བྱ་སྟེ། ཡུན་རིང་དུ་འཁོར་
བའི་ཚེ་ཕ་དང་མ་ལ་སོགས་པའི་ཉེ་དུར་མ་གྱུར་པའི་སེམས་ཅན་ནི་གང་ཡང་མེད་དེ། སངས་རྒྱས་ཀྱི་གསུང་
ཟབ་མོ་ཐོས་ནས་སྲིན་པོ་རྣམས་ཀྱང་ཤ་ཟ་བ་ལས་བཟློག་ན། ཆོས་འདོད་པའི་སྐྱེ་བོ་རྣམས་སྨོས་ཅི་དགོས།
སེམས་ཅན་ཐམས་ཅད་ལ་བུ་གཅིག་པའི་འདུ་ཤེས་བསྒོམ་པའི་བྱང་ཆུབ་སེམས་དཔའ་ཤ་ཐམས་ཅད་མི་ཟའོ། །ཤ་
འཚོང་པ་དག་བོང་བུ་དང་ཁྱི་དང་མིའི་ཤ་ཡང་འཚོང་ཞིང་། ཁུ་ཆུ་དང་ཁྲག་ལས་བྱུང་བའི་ཕྱིར་གཙང་བར་འདོད་
པས་ཀྱང་ཤ་མི་ཟའོ། །ས་དང་ཆུ་དང་བར་སྣང་ན་གནས་པའི་སྲོག་ཆགས་ཕྲ་མོ་དག་རྒྱང་རིང་པོ་ནས་ཤ་ཟའི་དྲི་
ཚོར་ཏེ་ཤི་དོགས་པའི་དངངས་སྐྲག་སྐྱེ་བས་བྱམས་པ་ལ་གནས་པས་ཤ་མི་ཟའོ། །འཕགས་པའི་སྐྱེ་བོ་རྣམས་
ཀྱིས་རྣམ་པར་སྤངས་ཤིང་མི་སྙན་པར་བརྗོད་པ་དང་། སྐྱེ་བོ་མང་པོ་མ་དད་པར་འགྱུར་བ་དང་།སངས་རྒྱས་ཀྱི་
བསྟན་པ་ལ་སྐུར་པ་འདེབས་པར་འགྱུར་བ་སྤངས་པ་དང་། ཤ་ཟ་བ་འདི་དག་ལ་དགེ་སྦྱོང་གི་ཚུལ་ཅི་ཡོད། ~105~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཚངས་པར་སྤྱོད་པ་ག་ལ་ཡོད། དྲང་སྲོང་གི་ཟས་བོར་ནས་ཤའི་ཟས་ཀྱིས་ལྟོ་བ་གང་ཞིང་། ནམ་མཁའ་དང་ས་
དང་ཆུ་ལ་གནས་པའི་སྲོག་ཆགས་ཕྲ་མོ་རྣམས་སྐྲག་པར་བྱེད་པ་འདི་དག་གི་དགེ་སྦྱོང་ནི་ཉམས་སོ། །སྡིག་པ་
སྤང་པ་ནི་ཞིག་གོ། །འདི་དག་ལ་ཆོས་ཀྱང་མེད་འདུལ་བ་ཡང་མེད་དོ། །ཞེས་ཟེར་བ་དག་གི་སེམས་སྲུང་བའི་
ཕྱིར་ཤ་ཐམས་ཅད་མི་ཟའོ། །དུར་ཁྲོད་དང་དགོན་པ་ན་རྒྱུ་བའི་མི་མ་ཡིན་དག་རིག་སྔགས་སྒྲུབ་པ་དང་། ཐར་
པ་ལ་གེགས་བྱེད་པའི་ཕྱིར་ཤ་མི་ཟའོ། །ལྷ་རྣམས་ཀྱིས་སྤོང་བར་འགྱུར་ཅིང་། སྡུག་བསྔལ་བཞིན་དུ་ཉལ་བ་
དང་སད་པ་དང་སྡིག་པའི་རྨི་ལམ་མཐོང་བ་དང་། ཁྱིམ་སྟོང་པ་དང་གཅིག་པུར་འདུག་པའི་ཚེ་མདངས་འཕྲོག་
པ་དང་། གློ་བུར་དུ་དངངས་སྐྲག་སྐྱེ་བ་དང་ལྟོ་ནང་དུ་སྲིན་བུ་མང་པོ་སྐྱེ་བ་དང་། མཛེ་དང་ནད་མང་པོའི་གཞིར་
འགྱུར་པ་དང་། བུའི་ཤ་དང་འདྲ་བའི་ཕྱིར་ཤ་དང་ཁྲག་གི་ཟས་སློབ་མ་རྣམས་ལ་ངས་ཇི་ལྟར་གནང་བར་བྱ། མ་
འོངས་པའི་དུས་སུ་སྐྱེ་བོ་བླུན་པོ་ཤ་ཟན་གྱི་རིགས་རོ་ལ་སྲེད་པ་ཁ་ཅིག་བསོད་པའི་ཟས་ཡིན་པར་འཛིན་ཏེ།
རྒྱལ་པོ་སེང་གེ་འབངས་དང་། བརྒྱ་བྱིན་དང་། རྐང་ཁྲ་ལ་སོགས་པའི་གླེང་གཞི་དཔེར་མཛད་ནས་ཤ་ལ་
བརྐམ་པ་དག་མི་ཤ་ཟ་བའི་མཁའ་འགྲོ་དང་མཁའ་འགྲོ་མར་སྐྱེའོ། །ཤའི་རོ་ལ་ཆགས་པས་སེང་གེ་དང་སྟག་
གཟིག་དང་སྤྱང་ཀི་དང་འཕར་བ་དང་བྱི་ལ་དང་ཝ་དང་འུག་པ་དང་སྲིན་པོ་དང་ཤིན་ཏུ་གཏུམ་པའི་སྐྱེ་གནས་སུ་
ལྟུང་བར་བྱེད་དོ། །དེ་རྣམས་མིར་སྐྱེ་བ་ཡང་ཐོབ་པར་དཀའ་ན། མྱ་ངན་ལས་འདས་པ་ཐོབ་པ་ལྟ་ཅི་སྨོས། ཤ་
ཟ་བའི་ཉེས་པ་དེ་དག་ལ་སོགས་པ་ཡིན་ནོ། །སུ་ཡང་ཤ་མི་ཟ་ན་སྲོག་ཆགས་གསོད་པར་མི་འགྱུར་ཏེ། རིན་གྱི་
ཕྱིར་གསོད་པ་ཕལ་ཆེའི་གཞན་གྱི་ཕྱིར་གསོད་པ་ཉུང་ངོ་། །ནམ་མཁའ་དང་ས་དང་ཆུ་ལ་རྒྱུ་བ་ཉེས་པ་མེད་པ་
དེ་དག །རྒྱ་དང་འཁྲུལ་འཁོར་གྱིས་གསོད་པའི་གཏུམ་པོ་རྣམས་ནམ་ཡང་སྙིང་རྗེ་མི་སྐྱེ་བས། ཉན་ཐོས་རྣམས་
མ་བྱས་པ་དང་། བྱེད་དུ་མ་བཅུག་པ་དང་། མ་བརྟགས་པའི་ཤ་ཡང་རུང་བ་མེད་ན། མ་འོངས་པའི་དུས་ན་ངའི་
བསྟན་པ་ལ་རབ་ཏུ་བྱུང་ནས་ཤཱཀྱའི་སྲས་སུ་ཁས་ལེན་པ། ངུར་སྨྲིག་གི་རྒྱལ་མཚན་ཐོགས་པ་སྐྱེས་བུ་གླེན་པ་
ལོག་པའི་རྟོག་གེས་སེམས་ཉམས་པ། འདུལ་བ་ལ་རྣམ་རྟོག་མང་པོ་སྨྲ་བ། འཇིག་ཚོགས་ལ་ལྟ་བ་རྒྱས་པ། རོ་
ལ་ཆགས་པ་རྣམས་ཤ་ཟ་བའི་གཏན་ཚིགས་སུ་སྣང་བ་དག་སྟོན་ཏེ། ང་ལ་ཡང་སྐུར་པ་འདེབས་ཤིང་། བཅོམ་
ལྡན་འདས་ཀྱིས་ཤའི་ཟས་གནང་ཞིང་། ཁ་ཟས་བསོད་པར་གསུངས་ལ། དེ་བཞིན་གཤེགས་པ་ཉིད་ཀྱིས་ཀྱང་
གསོལ་ཏོ། །ཞེས་ཟེར་རོ། །བསྟན་པ་འདི་ལ་སྐད་ཀྱི་གདང་བུའི་ཚུལ་དུ་བཅས་ནས་ཆེད་དུ་བྱས་པའི་ཤ་རྣམས་
བཀག་སྟེ། རང་བཞིན་གྱིས་ཤི་བ་བཅུའི་ཤ་རྣམས་མ་བཀག་མོད་ཀྱིས། འདིར་ནི་རྣམ་པ་ཐམས་ཅད་དུ་ཀུན་
ཐབས་མེད་པར་རིམ་གྱིས་བཀག་སྟེ། ཤའི་ཟས་ནི་སུ་ལའང་མ་གནང་མི་གནང་གནང་བར་མི་འགྱུར་རོ། །དེ་~106~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བཞིན་གཤེགས་པས་གསོལ་ཏོ་ཞེས་སྐུར་པ་འདེབས་པ་དེ་སྐྱེས་བུ་བླུན་པོ་རང་གི་ལས་ཀྱི་ཉེས་པས་སྒྲིབ་པ་
ཡུན་རིང་པོར་གནོད་པ་དང་མི་བདེ་བ་སྒྲུབ་པར་འགྱུར་རོ། །ངའི་ཉན་ཐོས་དང་རང་སངས་རྒྱས་དང་བྱང་ཆུབ་
སེམས་དཔའ་རྣམས་ཆོས་ཀྱི་ཟས་ཟ་སྟེ་ཟང་ཟིང་གི་ཟས་ནི་མ་ཡིན་ནོ། །ང་ནི་སེམས་ཅན་རྣམས་ལ་བུ་གཅིག་
པའི་འདུ་ཤེས་དང་ལྡན་པ་ཡིན་ན། ཉན་ཐོས་རྣམས་ལ་བདག་གི་བུའི་ཤ་ཟ་བ་ཇི་ལྟར་གནང་བར་བྱ། རང་གིས་
བཟའ་བ་ལྟ་ཅི་སྨོས། ཉན་ཐོས་ལ་གནང་བ་དང་བདག་ཉིད་ཀྱིས་ཟས་སོ་ཞེས་བྱ་བ་འདི་ནི་གནས་མེད་དོ། །བྱང་
ཆུབ་སེམས་དཔའ་སེམས་ཆེན་གྱིས། །ཆང་དང་ཤ་དང་སྒོག་བཙོང་དག །བཟའ་ཞིང་བཏུང་བར་མི་བགྱི་བ། །རྒྱལ་
བ་ཁྱུ་མཆོག་བཤད་དུ་གསོལ། །ཞེས་དང་། ཤ་རྣམས་དང་ནི་སྒོག་བཙོང་དང་། །ཆང་དང་རྣམ་པ་སྣ་ཚོགས་
དང་། །ཀེའུ་དང་སྒོག་སྐྱ་དེ་བཞིན་ཏེ། །རྣལ་འབྱོར་ཅན་གྱིས་རྟག་ཏུ་སྤང་། །ཞེས་པ་དང་། ཟས་ལ་དྲེགས་པ་སྐྱེ་
བར་འགྱུར། །རྟོག་པ་དྲེགས་ལས་བྱུང་བ་སྟེ། །རྟོག་པས་འདོད་ཆགས་རབ་ཏུ་བསྐྱེད། །དེ་ཡི་ཕྱིར་ན་བཟའ་མི་
བྱ༑ ༑ཞེས་པ་དང་། ཁེ་ཡི་ཕྱིར་ནི་སེམས་ཅན་གསོད། །ཤ་ཡི་ཕྱིར་ནི་ནོར་སྦྱིན་བྱེད། །དེ་དག་གཉིས་ཀ་སྡིག་
ལས་ཅན། །འོ་དོད་འབོད་ལ་སོགས་པར་འཚོད། །གང་གིས་ཐོབ་པའི་ཚིག་འདས་ཏེ། །བསམ་པ་ངན་པས་ཤ་
ཟ་ན། །འཇིག་རྟེན་གཉིས་ནི་ཞིག་པའི་ཕྱིར། །ཤཱཀྱའི་བསྟན་ལ་བརྟུལ་ཞུགས་བསླངས། །ཤིན་ཏུ་མི་བཟད་
དམྱལ་བར་ཡང་། །སྡིག་པའི་ལས་ཅན་དེ་དག་སྡོང་། །མ་རུངས་འོ་དོད་འབོད་སོགས་སུ། །ཤ་ཟ་དེ་དག་བཙོ་
བར་འགྱུར། །རྣམ་གསུམ་དག་པའི་ཤ་རྣམས་ནི། །མ་བརྟགས་པ་དང་མ་བླངས་པ། །མ་བསྐུལ་བ་ཡང་ཡོང་
མེད་པས། །དེས་ན་ཤ་ནི་མི་ཟ་བོ། །རྣལ་འབྱོར་ཅན་གྱིས་ཤ་མི་ཟ། །ང་དང་སངས་རྒྱས་བདག་གིས་བཤད། །ཅེས་
པ་དང་། གླང་པོའི་རྩལ་དང་སྤྲིན་ཆེན་དང་། །མྱ་ངན་འདས་དང་སོར་འཕྲེང་དང་། །ལང་ཀར་གཤེགས་པའི་
མདོ་ལས་ཀྱང་། །ངས་ནི་ཤ་རྣམས་རྣམ་པར་སྨད། །སངས་རྒྱས་བྱང་ཆུབ་སེམས་དཔའ་དང་། །ཉན་ཐོས་རྣམས་
ཀྱིས་སྨད་པ་ལ། །ངོ་མི་ཚ་བར་ཟ་བ་ནི། །རྟག་ཏུ་སྨྱོན་པར་སྐྱེ་བར་འགྱུར། །ཞེས་པ་དང་། ཤ་ཟན་རིགས་སུ་
སྐྱེས་པ་དང་། །རྟོག་གེ་པ་རྣམས་མི་ཤེས་སོ། །ཇི་ལྟར་འདོད་ཆགས་ཐར་པ་ལ། །བར་ཆད་བྱེད་པར་འགྱུར་བ་
བཞིན། །དེ་ལྟར་ཤ་དང་ཆང་ལ་སོགས། །བར་ཆད་བྱེད་པར་འགྱུར་བའོ། །མ་འོངས་པ་ཡི་དུས་ན་ནི། །ཤ་ཟ་གཏི་
མུག་སྨྲ་བ་དག །ཤ་ནི་སྡིག་མེད་རུང་བ་ཞེས། །སངས་རྒྱས་ཀྱིས་ནི་བཤད་ཅེས་ཟེར། །ཞེས་པ་དང་། ཐར་པའི་
ཆོས་དང་འགལ་བའི་ཕྱིར། །མི་རྣམས་དངངས་པར་འགྱུར་བའི་ཤ །དེ་ཕྱིར་བཟའ་བར་མི་བྱ་སྟེ། །འདི་ནི་འཕགས་
པའི་རྒྱལ་མཚན་ནོ། །ཞེས་གསུངས་སོ། །རབ་བྱུང་ཤ་མ་ཟོས་ན་ལྷ་སྦྱིན་གྱི་བརྟུལ་ཞུགས་སུ་འགྱུར་རོ་ཞེས་
འདོད་པ་ནི་མདོའི་དོན་མ་རྟོགས་པ་ཡིན་ཏེ། སོར་ཕྲེང་དུ། གནས་བརྟན་འོད་སྲུང་ཆེན་པོ་བདུད་རྩི་ལྟ་བུའི་ཁ་~107~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཟས་སྣ་ཚོགས་དང་ཤའི་རོའི་ཁ་ཟས་ཀྱང་སྤངས་ཏེ། ཤ་མེད་པར་བརྟུལ་ཞུགས་ཀྱི་སྤྱོད་པ་ལ་ཡང་དག་པར་
སྤྱོད་དོ། །ཞེས་པས་ལྷ་སྦྱིན་གྱི་བཅས་པ་ཚད་མར་བྱས་ཏེ། ཤ་མི་ཟ་བའི་བརྟུལ་ཞུགས་ཀྱིས་གྲོལ་བར་འཛིན་
ན༑ དགེ་འདུན་དབྱེན་བྱེད་པའི་ཕྱོགས་དང་མཐུན་པར་འགྱུར་ཞེས་གོངས་པ་ཡིན་ནོ། །མདོ་དེར་འཁོར་བར་
འཁོར་བའི་ཚེ་རབས་དག་ཏུ་སེམས་ཅན་ཐམས་ཅད་ཕ་དང་མ་དང་སྲིང་མོ་ལ་སོགས་པར་མ་གྱུར་པ་གང་ཡང་
མེད་དོ། །ཁྱིར་གྱུར་པ་ཡང་ཕར་གྱུར་ཏོ། །དེ་བས་ན་བདག་གི་ཤ་དང་གཞན་གྱི་ཤ་གཅིག་པ་ཡིན་པས་སངས་
རྒྱས་རྣམས་ཤ་མི་གསོལ་ལོ། །སེམས་ཅན་ཐམས་ཅད་ཀྱི་དབྱིངས་ཏེ་དབྱིངས་གཅིག་པའི་ཤ་ཟ་བར་འགྱུར་
བས་སངས་རྒྱས་རྣམས་ཤ་མི་གསོལ་ལོ། །ཞེས་གསུངས་སོ། །མྱ་ངན་ལས་འདས་པ་ཆེན་པོར། འོད་སྲུང་ཤ་
བརྟགས་པ་རྣམ་པ་གསུམ་ཟ་བར་གནང་བ་ནི། བགས་ཀྱིས་བཅད་པའི་ཐབས་ཀྱིས་གསུངས་སོ། །ཅིའི་སླད་
དུ་དེ་བཞིན་གཤེགས་པས་ཉའི་ཤ་ལ་བསོད་པའི་ཟས་སུ་གསུངས། རིགས་ཀྱི་བུ། ངས་ནི་ཉའི་ཤ་ལ་སོགས་པ་
ལ་བསོད་ཟས་སུ་མ་གསུངས་ཀྱིས་བུ་རམ་གྱི་ཤིང་དང་འོ་མ་དང་ཞོ་དང་མར་ལ་སོགས་པ་བསོད་པའི་ཟས་སུ་
གསུངས་སོ། །ཞེས་པ་དང་། འོད་སྲུང་ངས་ནི་དེ་ཕན་ཆད་ཉེ་གནས་སུ་གྱུར་པ་རྣམས་ཀྱིས་ཤ་ཐམས་ཅད་
བཟའ་བར་མི་རུང་ངོ་ཞེས་སེང་གེའི་དྲི་བྲོ་བ་ལ་དུད་འགྲོ་རྣམས་སྐྲག་པ་དང་། སྒོག་པའི་དྲི་བྲོ་བ་ལ་སུ་ཡང་མི་
འདོད་པ་དཔེར་མཛད་དོ། །ཡང་དགོངས་ཏེ་གསུངས་པ་ཤིན་ཏུ་ཟབ་མོ་མ་རུངས་པར་བྱས་ནས་རང་བཟོའི་
མདོ་སྡེ་དང་འདུལ་བ་བཤད་དེ། དེ་བཞིན་གཤེགས་པས་བདག་ཅག་ཤ་ཟ་བར་གནང་ངོ་། །ཞེས་ཟེར་ཅིང་ཡི་
གེར་བྲིས་ནས་ཕན་ཚུན་རྩོད་ཅིང་བདག་ཅག་དགེ་སྦྱོང་ཤཱཀྱའི་སྲས་སོ་ཞེས་སྒྲོགས་སོ། །ཞེས་པ་དང་། ཤ་དང་
འདྲེས་པའི་ཟས་སྩལ་ན་ཤ་དང་ཟས་སོ་སོར་ཕྱེ་ལ་ཆུས་བཀྲུས་ཏེ་བཟའ་བར་བྱའོ། །གལ་ཏེ་ལྷུང་བཟེད་ཤ་དང་
འབགས་ཀྱང་བྲོ་བའི་རོ་མེད་ན་སྤྱོད་ཀྱང་ཉེས་པ་མེད་དོ། །བསོད་སྙོམས་ཀྱི་ནང་དུ་ཤ་མང་པོ་བྱུང་ན་བླང་བར་
མི་བྱའོ། །ཟས་ཀྱི་ནང་ན་ཤ་སྣང་ན་མ་ཟ་ཤིག་ཟོས་ན་ཉེས་པ་དང་བཅས་ཏེ། ངས་ཤ་ཟ་བར་མི་གནང་བ་བཅས་
པ་འདི་རྒྱས་པར་བསྟན་ན་ཟད་པའི་མཐའ་མེད་དེ། མྱ་ངན་ལས་འདས་པའི་དུས་ལ་བབ་པས་ཕྱོགས་ཙམ་ཞིག་
བཤད་པ་ཡིན་ནོ། །ཞེས་གསུངས་སོ། །མདོ་གཞན་ལས། ཟ་བོ་ཤ་ལ་སྲེད་པ་ནི། །བསྐལ་པ་བྱེ་བར་འཚོད་
པར་འགྱུར། །གསོད་པོ་ནོར་ལ་སྲེད་པ་ནི། །བསྐལ་པ་འབུམ་དུ་འཚོད་པར་འགྱུར། །ཞེས་པ་དང་། དྲན་པ་
ཉེར་བཞག་ཏུ། སྐྱེ་བོ་མང་པོའི་ཆེད་དུ་ཤ་བྱེད་ན། དམྱལ་བ་མནར་མེད་ཀྱི་འཁོར་དུ་ཁྱིའི་སོ་བར་དུ་གཙེར་པར་
འགྱུར་རོ་ཞེས་གསུངས་པས། སྤྱིར་སངས་རྒྱས་ཀྱི་བཀག་པ་ལ་གནང་བའི་རྐྱེན་མེད་པར་འདས་ན་ངན་འགྲོའི་
རྒྱུ་ཡིན་ཏེ། ཁྱད་པར་ཐེག་པ་ཆེན་པོའི་གནང་བཀག་ལས་འདས་ན་ཉེས་དམིགས་ཤིན་ཏུ་ཆེ་བའི་ཕྱིར་འབད་པ་~108~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཆེན་པོས་སངས་རྒྱས་ཀྱི་གསུང་བཞིན་དུ་སྒྲུབ་པ་ལ་ནན་ཏན་བྱ་བར་རིགས་སོ། །
གསུམ་པ་མདོ་རྒྱུད་ལ་གནང་བཀག་ཐ་དད་ཡོད་པར་བསྟན་པ་ནི། དེ་བཞིན་ཕ་རོལ་ཕྱིན་པ་དང་། །གསང་
སྔགས་ཀྱི་ནི་ལྟུང་བ་ལ། །གནང་བཀག་འགའ་ཞིག་ཐ་དད་ཡོད། །དེ་འདྲའི་འགལ་བ་ལྟག་སྤྲོད་ལ། །ཡེ་
བཀག་ཡེ་གནང་ཇི་ལྟར་རྩི། །དེས་ན་ཡེ་བཀག་ཡེ་གནང་གི །རྣམ་བཞག་ཕྱོགས་གཅིག་བྱར་མི་རུང་། །ཞེས་པ་
ཐེག་པ་ཆེ་ཆུང་ལ་གནང་བཀག་སོ་སོར་ཡོད་པ་དེ་བཞིན་དུ། ཕ་རོལ་ཏུ་ཕྱིན་པ་དང་སྔགས་ཀྱི་ཐེག་པ་ལ་ཡང་
རྩ་བ་དང་ཡན་ལག་གི་ལྟུང་བའི་བཅས་པ་སོ་སོར་ཡོད་པའི་ཕྱིར་དགག་སྒྲུབ་གནང་བ་ལས་འདས་པའི་ལྟུང་
བའི་རྣམ་བཞག་འགལ་བ་མང་དུ་ཡོད་དེ། གསང་སྔགས་སུ་ཕུང་པོ་ལྔ་ལ་སྨོད་པ་དང་། དམ་ཚིག་གི་རྫས་མི་
བརྟེན་པ་རྩ་ལྟུང་དུ་གསུངས་པ་ཕ་རོལ་ཏུ་ཕྱིན་པར་མ་བཅས་ཤིང་། ཕ་རོལ་ཏུ་ཕྱིན་པར་བསམ་གཏན་པའི་
རྫས་ཐོས་བསམ་པ་ལ་བྱིན་པ་རྩ་ལྟུང་དུ་གསུངས་པ་གསང་སྔགས་སུ་མ་བཅས་པ་ལྟ་བུ་དང་། དྲག་ཤུལ་ཅན་
གྱིས་ཞུས་པར། བུད་མེད་ལ་ཉེས་པ་མཐའ་ཡས་པ་གསུངས་ཤིང་། གསང་སྔགས་སུ་བུད་མེད་ལ་སྨོད་པ་རྩ་
ལྟུང་དུ་བཅས་པ་ལྟ་བུ་འགལ་བ་ལྟག་སྤྲོད་དུ་མ་གསུངས་པ་ལ། ཡེ་བཀག་ཡེ་གནང་གི་རྣམ་བཞག་ཕྱོགས་
གཅིག་ཏུ་གཏན་ནས་བྱར་མི་རུང་སྟེ་མདོ་རྒྱུད་ཐམས་ཅད་དང་འགལ་བའི་ཕྱིར་རོ། །
བཞི་པ་དེ་དག་འཇིག་རྟེན་པའི་གོ་སླའི་དཔེས་བསྟན་པ་ནི། དཔེར་ན་པདྨོའི་སོ་ནམ་ལ། །རྟག་ཏུ་
འདམ་དང་འཇན་འབྱིན་དགོས། །ཤུ་དག་སོགས་ཀྱིས་བསྐོར་ན་སྐྱེ། །མེ་ཏོག་གཞན་ལ་དེ་མི་དགོས། །ཆུ་ལས་
སྐྱེ་ལ་སྐམ་པ་དགྲ། །སྐམ་པ་སྐྱེ་ལ་རློན་པ་དགྲ། །གྲང་པར་དྲོ་བའི་རྫས་མི་སྨིན། །དྲོ་སར་བསིལ་བ་འཐད་མ་
ཡིན། །ཞེས་པ། ཆུ་ལས་སྐྱེ་པའི་མེ་ཏོག་པདྨ་དཀར་དམར་དང་ཨུཏྤལ་དང་ཀུ་མུད་ལ་སོགས་པའི་སོ་ནམ་ལ་
རྟག་ཏུ་འདམ་རྫབ་དང་ལྗན་ལྗིན་ལ་སོགས་པའི་བརླན་ཆེན་པོ་དང་། ཤུ་དག་དང་སྒེའུ་བཤེར་ལ་སོགས་པ་རོ་
ཅུང་ཟད་ཚ་བ་དང་། དྲོ་བའི་རྫས་ཀྱིས་བསྐོར་ན་བསྐྱེད་ཆེ་ཞིང་འཕེལ་བར་འགྱུར་ལ། ཙམ་པ་ཀ་ལ་སོགས་
པའི་མེ་ཏོག་སྐམ་པར་སྐྱེ་བ་དང་། དོང་ཀ་དང་ཀིང་ཤུའི་མེ་ཏོག་ལ་སོགས་པ་ཤིང་ལས་སྐྱེ་བ་དག་ལའང་དེ་
འདྲའི་མཐུན་རྐྱེན་མི་དགོས་ཤིང་། ཆུ་ལས་སྐྱེས་པའི་མེ་ཏོག་ལའང་སྐམ་པ་ཆེ་བ་འགལ་རྐྱེན་ཡིན་ལ། སྐམ་
པར་སྐྱེ་བའི་མེ་ཏོག་ལ་བརླན་རྩད་ཆེ་བ་འགལ་རྐྱེན་དང་། དྲོ་སར་སྨིན་པའི་འབྲས་ལ་སོགས་པ་གྲང་པར་མི་
སྨིན་ཅིང་། གངས་ལ་སྐྱེ་བའི་སྨན་དྲི་ལྡན་ལ་སོགས་པ་དྲོ་སར་མི་སྐྱེ་བ་བཞིན་ནོ། །
དེས་ན་བྱ་བ་གང་ཅའི་རུང་། །རང་རང་ལུགས་བཞིན་བྱས་ན་འགྲུབ། །དེ་ལས་བཟློག་པའི་ལུགས་བྱས་
ན༑ ༑མི་འགྲུབ་གྲུབ་ཀྱང་བཟང་པོ་དཀའ། །དེ་བཞིན་གནང་བཀག་ཐམས་ཅད་ཀྱང་། །རང་རང་ལུགས་བཞིན་~109~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བྱས་ན་འགྲུབ། །ཅེས་པ་འཇིག་རྟེན་གྱི་བྱ་བ་དང་དམ་པའི་ཆོས་ཀྱི་བླང་དོར་ཐམས་ཅད་རང་རང་གི་ལུགས་
དང་མཐུན་པར་བྱས་ན་འདོད་པའི་དོན་འགྲུབ་ཅིང་། དེ་ལས་བཟློག་ན་མི་གྲུབ་པས། གལ་ཏེ་གྲུབ་ནའང་
བཟང་པོ་མི་འབྱུང་སྟེ། སྐྱེ་བོ་བསོ་བའི་ཐིག་པར། གཞོན་ནུའི་དུས་སུ་རིག་པ་བསླབ། །ཞོ་འདོད་བ་ནི་དགུན་
ནས་བསོ། །དྲོད་གཤེར་ལྡན་དུས་ས་བོན་གདབ། །འདི་གསུམ་འབྲས་བུ་སྨིན་པའི་རྒྱུ། །ཞེས་དང་། ལེགས་
བཤད་དུ། ཧ་ཅང་གཡོ་སྒྱུ་མང་དྲགས་ན། །རེ་ཤིག་གྲུབ་ཀྱང་ཐ་མར་བརླག །གཟིག་ལྤགས་བཀབ་པའི་བོང་བུ་
ཡིས། །ལོ་ཐོག་ཟོས་མཐར་གཞན་གྱིས་བསད། །ཅེས་སོ། །དེས་ན་གནང་བཀག་ལ་བླང་དོར་རང་རང་གི་
ལུགས་བཞིན་མ་ནོར་བར་བྱས་པས་དོན་འགྲུབ་པ་ཡིན་ནོ།།  །།
བདུན་པ་རབ་བྱུང་ལ་བཅས་པའི་ལྟུང་བ་ཁྱིམ་པ་ལ་འབྱུང་བ་དགག་པ་ལ་གཉིས། རང་བཟོའི་འཁྲུལ་
པ་སུན་དབྱུང་བ། གདུལ་བྱའི་བསམ་པ་ལ་ལྟོས་ནས་བཅས་པར་བསྟན་པའོ། །
དང་པོ་ལ་གཉིས་ལས། ཟེར་ལུགས་བརྗོད་པ་ནི། གལ་ཏེ་སྡོམ་པ་མ་བླངས་ན། །ལྟུང་བའི་ཐ་སྙད་མི་
ཐོབ་ཀྱང་། །རབ་ཏུ་བྱུང་ལ་བཅས་པ་ཡི། །སྡིག་པ་ཁྱིམ་པ་ལ་ཡང་འབྱུང་། །དེ་ལྟ་མིན་པར་རབ་བྱུང་ལ། །ཆེད་
དུ་བྱས་ནས་སྡིག་བསྒོ་ན། །ཐུབ་པས་རབ་ཏུ་བྱུང་པ་ལ། །སྙིང་ནད་བྱས་པར་འགྱུར་ཞེས་ཟེར། །ཞེས་པ། སྡོམ་
པ་མེད་པའི་གང་ཟག་ལ་ལྟུང་བའི་ཐ་སྙད་མི་འབྱུང་ཀྱང་། རབ་བྱུང་ལ་འབྱུང་བའི་ལྟུང་བ་དེ་ཁྱིམ་པ་ལ་ཡང་
འབྱུང་བར་རིགས་ཏེ། དེ་ལྟར་མ་ཡིན་ན་སྟོན་པས་ཉེས་མེད་ལ་ཉེས་པ་དཀྲིས་པས་རབ་ཏུ་བྱུང་ན་སྙིང་ནད་
བྱས་པར་འགྱུར་རོ་ཞེས་རྟོག་སྤྱོད་དང་ལྡན་པར་རློམ་པའི་ཆོས་རྒྱུས་ཆུང་བ་འགའ་ཞིག་ཟེར་རོ། །
གཉིས་པ་དེ་དགག་པ་ལ་ལྔ་ལས། དང་པོ་བླུན་པོ་ལ་གོ་བདེའི་དཔེས་དགག་པ་ནི། འདི་འདྲའི་རིགས་
པ་གཟུ་ལུམ་ཡིན། །འོ་ན་ཞིང་ཡོད་རྣམས་ལ་ཡང་། །སེར་བ་ལ་སོགས་འབྱུང་འགྱུར་གྱིས། །ཞིང་མེད་རྣམས་
ལ་མི་འབྱུང་བས། །ཞིང་བཟང་བྱིན་པ་སྙིང་ནད་འགྱུར། །དེས་ན་ཞིང་པར་དགྲ་ཡོད་ཀྱང་། །ལོ་ཏོག་འབྱུང་
བའི་ཡོན་ཏན་ཡོད། །ཅེས་པ་བླུན་པོའི་ཨུ་ཚུགས་ཀྱི་གཏམ་ཡིན་ཏེ། དཔེར་ན་ལོ་ཏོག་བཟང་པོ་ཡོད་པའི་ཞིང་
ལ་སེར་བའི་འཇིགས་པ་འབྱུང་ཞིང་། མེད་ན་མི་འབྱུང་བས་ཞིང་བཟང་པོ་བྱིན་པའང་བསམ་ངན་དུ་བཟུང་བར་
འགྱུར་རམ། ལོ་ཏོག་འབྱུང་བའི་ཕན་ཡོན་ཡོད་པས། ཞིང་བྱིན་ན་ཕན་བཏགས་པ་ཡིན་མོད།
གསུམ་པ་དཔེས་མཚོན་པའི་དོན་གཏན་ལ་དབབ་པ་ནི། དེ་བཞིན་རབ་ཏུ་བྱུང་བ་ལ། །ལྟུང་བ་སྲིད་
མོད་ཕན་ཡོན་ཆེ། །དཔེར་ན་སྤྲང་པོ་སེར་བ་སོགས། །མི་འཇིགས་མོད་ཀྱིས་ལོ་ཏོག་མེད། །དེ་བཞིན་ཁྱིམ་པ་
རྣམས་ལ་ཡང་། །ལྟུང་བ་མེད་མོད་དགེ་མི་འབྱུང་། །ཞེས་པ། སྤྲང་པོ་ལ་ཞིང་མེད་པས་སེར་བའི་འཇིགས་པ་~110~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མེད་མོད། ལོ་ཏོག་མེད་པས་བཀྲེས་པའི་འཇིགས་པ་རྟག་ཏུ་འབྱུང་ལ། ཕྱུག་པོ་ལ་མི་འབྱུང་བ་ལྟར་ཁྱིམ་པ་ལ་
སྡོམ་པ་མེད་པས་ཉམས་པའི་ཉེས་པ་མི་འབྱུང་མོད། བསྲུངས་པའི་ཕན་ཡོན་མེད་པས། ངན་འགྲོ་དང་འཁོར་
བའི་སྡུག་བསྔལ་ལས་ནམ་ཡང་མི་གྲོལ་ལ། རབ་བྱུང་ལ་ཉམས་པའི་ལྟུང་བ་འབྱུང་སྲིད་མོད། བསྲུངས་པའི་
ཕན་ཡོན་གྱི་གནས་སྐབས་སུ་ངན་འགྲོར་མི་ལྟུང་ཞིང་། ལྷ་མིའི་གོ་འཕང་ཐོབ་པ་དང་། མཐར་ཐུག་མྱ་ངན་
ལས་འདའ་བར་འགྱུར་བ་ཡིན་ཏེ། ཀླུ་སྒྲུབ་ཞབས་ཀྱིས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་
ཀུན་གྱི་གཞི་རྟེན་ལེགས་པར་གསུངས། །ཞེས་སོ། །འཇུག་པར་ཡང་། སྐྱེ་བོ་ཚུལ་ཁྲིམས་རྐང་པ་ཆག་པ་
དག །སྦྱིན་པའི་ལོངས་སྤྱོད་ལྡན་ཡང་ངན་འགྲོར་ལྷུང་། །བསྐྱེད་ཟད་རྩ་བ་ཆད་པར་གྱུར་པ་ཡིན། །ཕྱིན་ཆད་དེ་
ཡིས་ལོངས་སྤྱོད་ཐོབ་མི་འགྱུར། །ཞེས་སོ། །
གསུམ་པ་རང་བཞིན་དང་བཅས་པའི་ཁྱད་པར་ངེས་པར་བཤད་པ་ནི། དེས་ན་མདོ་དང་བསྟན་བཅོས་
ལས། །རང་བཞིན་ཁ་ན་མ་ཐོ་དང་། །བཅས་པའི་ཁ་ན་མ་ཐོ་བ། །རྣམ་པ་གཉིས་སུ་བསྡུས་ཏེ་གསུངས། །རང་
བཞིན་ཁ་ན་མ་ཐོ་བ། །སེམས་ཅན་ཀུན་ལ་སྡིག་པར་འགྱུར། །བཅས་པའི་ཁ་ན་མ་ཐོ་བ། །བཅས་པ་ཕྱིན་ཆད་
ལྟུང་བར་འགྱུར། །ཞེས་པ། བཀའ་དང་བསྟན་བཅོས་རྣམས་ལས་ཉེས་པ་ཐམས་ཅད་རང་བཞིན་གྱི་ཁ་ན་མ་ཐོ་
བ་དང་བཅས་པའི་ཁ་ན་མ་ཐོ་བ་གཉིས་སུ་འདུས་པར་གསུངས་ལ། དགྲ་བོ་སྲོག་དང་བྲལ་བར་འདོད་པའི་
ངན་སེམས་ཀྱིས། མ་ནོར་བར་རང་ངམ་བཅོལ་བས་གསོད་པའི་ཕྱིར་སྦྱོར་བ་བྱས་ཏེ། སྲོག་འགགས་ན། སྲོག་
གཅོད་པའི་རང་བཞིན་གྱི་སྡིག་པར་འགྱུར་ཏེ། ཡི་དྭགས་དང་། དུད་འགྲོ་དང་། མི་དང་། ལྷ་ལ་སོགས་པ་སུས་
བྱས་ཀྱང་། མི་དགེ་བ་ཡིན་ནོ། །བཅས་ལྡན་དགེ་སློང་རྣམ་དག་གིས། གནང་བའི་རྐྱེན་མེད་པར། ཕྱི་དྲོ་དུས་
རུང་གི་ཟས་ཟོས་ན། ལྟུང་བྱེད་འབྱུང་བ་ལྟ་བུ་བཅས་པའི་ཁ་ན་མ་ཐོ་བ་དང་། དེ་འདྲའི་དགེ་སློང་གིས། སྔར་
བཞིན་སྲོག་གཅོད་ན་ཁ་ན་མ་ཐོ་བ་གཉིས་ཀ་འབྱུང་ཞིང་། ཁ་ཆེ་བྱེ་བྲག་ཏུ་སྨྲ་བ་ནི། བཅས་པ་དང་རང་བཞིན་
རྫས་ཐ་དད་དུ་འདོད་པར་གསལ་ཏེ། མཛོད་འགྲེལ་དུ། ཕ་དང་། མ་མཚོན་ཐབས་གཅིག་གིས་བསད་ན་
མཚམས་མེད་ཀྱི་ལས་དང་། དེ་མ་ཡིན་པའི་སྲོག་གཅོད་ཀྱི་ཕྱིར་སྡིག་པ་འབྱུང་བར་བཤད་པས་སོ། །རྡོ་འཇོག་
གི་རྒྱལ་པོ། ཕ་དགྲ་བཅོམ་པ་བསད་པའི་ཚེ། ཁྱོད་ཀྱི་མཚམས་མེད་པ་གཉིས་བྱས་སོ་ཞེས་གསུངས་པའི་ཕྱིར་
རོ༑ ༑བོད་ཀྱི་རྒྱ་འདུལ་བ་འཛིན་ནི། ལྟུང་བ་སྡེ་ལྔ་པོ་ཐམས་ཅད་བཅས་པའི་ཁ་ན་མ་ཐོ་བར་བཞེད་དོ། །ཆང་
འཐུང་བ་ནི། བཅས་པའི་ཉེས་པ་ཡིན་ཏེ། འོད་ལྡན་དུ། ཇི་ལྟར་ཆང་འཐུང་བ་བཅས་པའི་ཁ་ན་མ་ཐོ་བ་དང་།
བཅས་པའི་ཡང་ཤིན་ཏུ་སྨད་པར་བྱས་པ་དེ་བཞིན་དུ། སྒོག་སྐྱ་ལ་སོགས་པའང་ཤིན་ཏུ་སྨད་པར་བྱ་བ་དང་། ~111~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཆོས་མཐུན་པའི་ཕྱིར། མྱོས་པར་འགྱུར་པའི་ཕྱོགས་དང་མཐུན་པ་ཡིན་ནོ། །བཅས་པ་ཡིན་ནོ་ཞེས་བྱ་བའི་
ཁུངས་ནི། ནད་པ་རྣམས་ཀྱི་ལུས་ལ་བསྐུས་པ་དང་། མཁུར་བར་རྔུབ་པར་གནང་བའི་ཕྱིར་ལ། རང་བཞིན་གྱི་
ཁ་ན་མ་ཐོ་བ་དང་བཅས་པ་ནི། སྲོག་ལ་བབ་ཀྱང་མ་གནང་བའི་ཕྱིར། འཕགས་པ་ཉེར་སྦས་ཀྱིས། མྱོས་པར་
འགྱུར་བའི་ཁུ་བ་བཅས་པའི་ཁ་ན་མ་ཐོ་བ་ཡིན་ཀྱང་། ཤིན་ཏུ་སྨད་པ་ནི། རང་བཞིན་གྱི་ཁ་ན་མ་ཐོ་བའི་རྒྱུ་
ཡིན་པའི་ཕྱིར་དང་། མཚམས་མེད་པ་བཞི་དང་ལྟུང་བའི་རིགས་ལྔ་པོ་དག་ལ་རབ་ཏུ་འཇུག་པར་བྱེད་པས་
ཉེས་པ་ཐམས་ཅད་ཀྱི་འབྱུང་གནས་ཡིན་པའི་ཕྱིར། ཞེས་གསུངས་སོ། །ཞེས་སོ། །བཅོས་པའི་ཆང་ནི་རྒུན་
འབྲུམ་དང་བུར་ཤིང་ཁུ་བ་ལས་བྱས་པ་ལྟ་བུ། སྦྱར་ཆང་ནི། འབྲུ་བཏགས་པ་མནན་ནས་བྱས་པ་ཡིན་པར་
བཤད་དོ། །བོད་ཀྱི་བླ་མ་འགའ་ཞིག   །མ་བཟི་བར་འཐུང་བ་བཅས་པ་དང་། བཟི་བ་རང་བཞིན་གྱི་ཉེས་པ་
ཡིན་ཟེར་རོ། །
བཞི་པ་རྒྱལ་བ་སྲས་བཅས་ཉེས་པ་དང་བཅས་པར་འགྱུར་བས་ཧ་ཅང་ཐལ་བར་བསྟན་པ་ལ་གསུམ་
ལས། དང་པོ་སྲས་བཅས་རྒྱལ་བ་མི་དགེ་སྤྱོད་པར་ཐལ་བ་ནི། དེ་ལྟ་མིན་པར་མ་བཅས་ཀྱང་། །ཅི་ནས་སྡིག་
པར་འགྱུར་ན་ནི། །རྒྱལ་བ་རིགས་ལྔ་ལ་སོགས་པ། །ལོངས་སྤྱོད་རྫོགས་པའི་སྐུ་རྣམས་དང་། །ཞེས་པ། མ་
བཅོས་པ་ལ་བཅོས་པ་དང་འགལ་བའི་ཉེས་པ་མེད་ཅིང་བཅས་ཕྱིན་ཆད་དེ་ལས་འདས་ན་ཉེས་པར་འགྱུར་བ་
མ་ཡིན་པར་མ་བཅས་པའི་གང་ཟག་ལ་ཡང་ཅི་ནས་ཀྱང་ཉེས་པར་འགྱུར་ན། རྣམ་པར་སྣང་མཛད་ལ་སོགས་
པའི་རྒྱལ་བ་རིགས་ལྔ་དང་། སངས་རྒྱས་ལོངས་སྤྱོད་རྫོགས་སྐུའི་རྣམ་པ་ཅན་ན་བཟའ་ཚོན་ཆེན་དང་རྒྱན་རིན་
པོ་ཆེས་སྤྲས་པ་དང་། སྦྱོང་རྒྱུད་དུ་ཐུབ་པ་ཆེན་པོའི་རྒྱན་ཅན་གསུངས་པ་དང་།
 ཉེ་བའི་སྲས་བརྒྱད་ལ་སོགས་པ། །བྱང་ཆུབ་སེམས་དཔའ་ཕལ་ཆེར་ཀྱང་། །དབུ་སྐྲ་རིང་ཞིང་རྒྱན་
དང་བཅས། །ཁ་དོག་སྣ་ཚོགས་ན་བཟའ་ཅན། །ཕྱག་མཚན་སྣ་ཚོགས་འཛིན་པ་རྣམས། །ཡེ་བཀག་པ་ལ་སྤྱོད་
པའི་ཕྱིར། །གཤིས་ཀྱིས་མི་དགེ་ཅན་དུ་འགྱུར། །ཞེས་པ། རྒྱལ་སྲས་སའི་སྙིང་པོ་ལ་སོགས་པ་བཅོམ་ལྡན་
འདས་ཀྱི་དབང་པོ་དང་སྐྱེ་མཆེད་ཀྱི་བདག་ཉིད་ཉེ་བའི་སྲས་བརྒྱད་དང་། སྤྱི་གཙུག་གི་ནོར་བུ་རིན་པོ་ཆེའི་འོད་
ཀྱིས་འཇིག་རྟེན་ཐམས་ཅད་ཟིལ་གྱིས་གནོན་པར་ནུས་པའི་རྒྱན་ཅན་དབུ་སྐྲ་ཤིན་ཏུ་རིང་པོ་དང་། ན་བཟའ་ཁྲ་
བོ་དང་རལ་གྲི་དང་འཁོར་ལོ་དང་རྡོ་རྗེ་ལ་སོགས་པ་མཚོན་ཆ་སྣ་ཚོགས་འཛིན་པའི་རྒྱལ་སྲས་རྣམས་ཡེ་ནས་
བཀག་པ་ལ་ལོངས་སྤྱོད་པའི་ཕྱིར་གཤིས་ཀྱི་མི་དགེ་བ་ཅན་དུ་འགྱུར་རོ། །
གཉིས་པ་གྲུབ་ཐོབ་ཀྱི་སྤྱོད་པ་སྡིག་སྤྱོད་དུ་ཐལ་བ་ནི། རྣལ་འབྱོར་དབང་ཕྱུག་བིརྺ་པ། །ཏི་ལོ་ནཱ་རོ་ལ་~112~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སོགས་པ། །དགེ་སློང་བརྟུལ་ཞུགས་བོར་བ་ཡི། །གྲུབ་ཐོབ་རྣམས་ཀྱང་སྡིག་ཅན་འགྱུར། །ཞེས་པ། གྲུབ་ཆེན་
བིརྺ་པ་བདག་ཉིད་འཇིག་རྟེན་ཀུན་གྱིས་སྨད་པས་ངན་པའི་སྤྱོད་པ་མཛད་པར་ཞལ་གྱིས་བཞེས་ཏེ། ཆང་ཚོང་
མའི་ཁྱིམ་དུ་གྲོང་ཁྱེར་མང་པོའི་ཆང་གསོལ་ཏེ་ཉི་མ་ཆང་སྟེར་བཅུག་པ་དང་། ཏི་ལོ་པས་ཉ་གསོན་བསྲེགས་
བྱེད་པ་དང་། ཏིལ་བརྡུང་བ་ལ་སོགས་དམན་པའི་སྤྱོད་པ་དང་། ས་ར་ཧས་བྲམ་ཟེའི་རིགས་དང་འགལ་བའི་
སྤྱོད་པ་མི་ཐོད་རློན་པའི་ནང་དུ་ཆང་འཐུང་བ་དང་། མདའ་བཟོ་བ་དང་། ཤ་བ་རི་པས་རི་དྭགས་གསོད་པ་དང་། ནཱ་
རོ་པས་རབ་ཏུ་བྱུང་བའི་ཆ་ལུགས་སྤངས་ནས་ཐོད་པ་དང་ཅང་ཏེའུ་འཛིན་པ་ལ་སོགས་པ་གྲུབ་ཐོབ་ཀྱི་སྤྱོད་པ་
བྱེད་པ་རྣམས་ཀྱང་གཤིས་ཀྱིས་མི་དགེ་བ་ལ་སྤྱོད་པར་འགྱུར་རོ། །
གསུམ་པ་ཞིང་དག་པའི་རབ་བྱུང་སྐྱོན་ཅན་དུ་ཐལ་བ་ནི། ཙན་དན་སྤོས་ཀྱི་ངད་ལྡན་པའི། །དགེ་སློང་
ཇི་སྙེད་ཐམས་ཅད་ཀྱང་། །རྒྱན་དང་བཅས་ཤིང་གོས་དཀར་བ། །དེ་དག་ཀྱང་ནི་སྡིག་ཅན་འགྱུར། །གཤིས་
ཀྱིས་མི་དགེ་སྤྱད་ཕྱིར་རོ། །དགེ་བསྙེན་དགེ་ཚུལ་སྡོམ་བརྩོན་ལའང་། །སྡིག་མེད་སྲིད་པར་མི་འགྱུར་ཏེ། །དེ་
དག་ལ་ཡང་དགེ་སློང་གི །ལྟུང་བ་ཐམས་ཅད་འབྱུང་ཕྱིར་རོ། །ཞེས་པ། གཙུག་ན་རིན་ཆེན་གྱིས་ཞུས་པར།
ལྷས་བལྟས་པ་ཞེས་པའི་སྟེང་ཕྱོགས་ཀྱི་ཞིང་ཁམས་ཙན་དན་སྦྲུལ་གྱི་སྙིང་པོའི་རང་བཞིན་ཅན་དྲི་ངད་ཀྱིས་
འཇིག་རྟེན་གྱི་ཁམས་མཐའ་ཡས་པས་ཁྱབ་པ་ཞིག་ཏུ། སངས་རྒྱས་འཇིག་རྟེན་ཐམས་ཅད་མངོན་པར་དགའ་
བ་ཞེས་བྱ་བ་འབྱུང་སྟེ། ཐེག་པ་ཆེན་པོ་ལས་གཞན་པའི་ཆོས་ཀྱི་མིང་ཙམ་ཡང་མེད་དེ། མི་ཐམས་ཅད་བསམ་
གཏན་གྱི་ཟས་ཀྱིས་འཚོ་ཞིང་མངོན་པར་ཤེས་པ་དང་ལྡན་པ་གསེར་གྱི་ཁ་དོག་དང་རྒྱན་གྱིས་སྤྲས་པ་རབ་ཏུ་
བྱུང་བ་རྣམས་ཀྱང་ཉོན་མོངས་པ་དང་བྲལ་བས་ཆེ་བ་ཡིན་གྱིས། ངུར་སྨྲིག་གི་གོས་ལ་སོགས་པ་མེད་དེ།
སེམས་ལས་མ་གཏོགས་པ་བསླབ་པར་བྱ་བ་གཞན་མེད་པའི་ཕྱིར། ཞེས་གསུངས་པ། རབ་བྱུང་དེ་དག་ཀྱང་
རིན་པོ་ཆེའི་རྒྱན་དང་གོས་དཀར་པོ་ཁ་ཚར་ཅན་གྱོན་པ་ལ་སོགས་ཁྱིམ་པའི་ཆ་ལུགས་འཛིན་པའི་ཕྱིར་གཤིས་
ཀྱིས་མི་དགེ་བ་ལ་སྤྱོད་པའི་སྡིག་ཅན་དུ་འགྱུར་རོ། །གཞན་ཡང་དགེ་བསྙེན་དང་། དགེ་ཚུལ་དང་དགེ་སློང་
ཚུལ་ཁྲིམས་རྣམ་པར་དག་པའི་ལྟུང་མེད་མི་སྲིད་པར་འགྱུར་ཏེ། དེ་དག་ལའང་ལྟུང་བ་ཐམས་ཅད་འབྱུང་བའི་
ཕྱིར་རོ། །
ལྔ་པ་རྩ་བརྒྱུད་བླ་མ་ལ་སྨད་པའི་སྡིག་པ་ཆེན་པོར་འགྱུར་བ་ནི། འདི་འདྲ་གང་དག་སུ་ཟེར་བ། །དེ་ཡི་
རང་གི་རྩ་བ་དང་། །བརྒྱུད་པའི་བླ་མ་གང་གྱུར་པ། །ཁྱིམ་པ་ཡི་ནི་དགེ་བསྙེན་ནམ། །རྣལ་འབྱོར་པ་རུ་གང་
བཞུགས་པ། །དེ་དག་ཐམས་ཅད་སྨད་པ་སྟེ། །གཤིས་ཀྱིས་མི་དགེ་མཛད་ཕྱིར་དང་། །ལྟུང་བ་ཐམས་ཅད་སྤྱོད་~113~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཕྱིར་རོ། །ཞེས་པ། གཤིས་ལ་དགེ་སྡིག་ཡོད་པས་རབ་བྱུང་ལ་བཅས་པའི་ཉེས་པ་ཁྱིམ་པ་ལའང་འབྱུང་ངོ་ཞེས་
རང་གི་ལོག་པར་རྟོག་པས་སྨྲ་བ་དེ་ཡིས། རང་གི་རྩ་བ་དང་བརྒྱུད་པའི་བླ་མ་ཆ་ལུགས་ཁྱིམ་པ་ལ་སོགས་གང་
དུ་ཡོད་ཀྱང་སྐུར་པ་བཏབ་པར་འགྱུར་ཏེ། མི་དགེ་བ་དང་ལྟུང་བ་ཐམས་ཅད་ལ་སྤྱོད་པར་ཁས་བླངས་པའི་ཕྱིར་
རོ༑ ༑
གཉིས་པ་གདུལ་བྱ་སོ་སོའི་བསམ་པ་ལ་ལྟོས་ནས་བཅས་པར་བསྟན་པ་ལ་གཉིས། ལུང་གི་དགོངས་
པ་བཤད་པ། མུན་སྤྲུལ་གྱི་རྟོག་པ་དགག་པའོ། །དང་པོ་ལ་གཉིས་ལས་སྤྱིར་བསྟན་པ་ནི། དེས་ན་མདོ་ལས་
བརྟུལ་ཞུགས་ལ། །དགེ་སྡིག་གཉིས་ཀ་མེད་པར་གསུངས། །ཞིང་གི་གྲིབ་བཞིན་ཚུལ་ཁྲིམས་ལ། །གུས་པའི་
རྒྱུ་རུ་གསུངས་པར་ཟད། །དེས་ན་འདོད་པས་དབེན་པ་དང་། །སྡིག་ཏོའི་མི་དགེའི་ཆོས་ཀྱིས་ནི། །དབེན་པར་
ཞེས་བྱ་རྣམ་གཉིས་གསུངས། །ཐུབ་པའི་དགོངས་པ་ཇི་བཞིན་ཟུངས། །ཞེས་པ་བརྟུལ་ཞུགས་ཀྱི་ཡན་ལག་ལ་
མཐའ་གཅིག་ཏུ་ངེས་པ་མེད་དེ། མཛོད་ལས། ཚུལ་ཁྲིམས་ཡན་ལག་བག་ཡོད་པའི། །ཡན་ལག་བརྟུལ་ཞུགས་
ཡན་ལག་སྟེ། །བཞི་གཅིག་དེ་བཞིན་གསུམ་རིམ་བཞིན། །ཞེས་བསྙེན་གནས་ཡན་ལག་བརྒྱད་ཀྱི་རྩ་གཞི་
བསྲུང་བ་ཚུལ་ཁྲིམས་ཀྱི་ཡན་ལག །ཆང་སྤོང་བ་བག་ཡོད་གྱི་ཡན་ལག །གར་སོགས་དང་ཕྲེང་སོགས་དང་ཕྱི་
དྲོའི་ཁ་ཟས་སྤོང་བ་བརྟུལ་ཞུགས་ཀྱི་ཡན་ལག་ཏུ་བཤད་པ་བཞིན་སོ་སོར་ཐར་པའི་སྡོམ་པ་གཞན་ལའང་ཚུལ་
མཚུངས་པས། འཚོ་བ་དང་ཆོ་ག་དང་སྤྱོད་ཡུལ་ཉམས་པ་སྤོང་བའི་ཀུན་སྤྱོད་རྣམ་པར་དག་པ་ནི་བརྟུལ་ཞུགས་
ཀྱི་ཡན་ལག་སྟེ། ལོག་འཚོ་ལྔ་དང་ཕྱི་དྲོ་གྲོང་དུ་རྒྱུ་བ་ལ་སོགས་པ་ཡང་སྤང་བྱར་གསུངས་ལ། རྙེད་བཀུར་གྱི་
ཕྱིར་དུ་སྤྱོད་ལམ་མཛེས་པར་སྟོན་པ་ཚུལ་འཆོས་ཡིན་པའི་ཕྱིར་འགལ་བ་ལྟག་སྤྲོད་དུ་སྣང་ཡང་། ཞིང་གི་ལོ་
ཏོག་སྲུང་བའི་ཕྱིར་དུ་རགས་དང་རིབ་མ་སྲུང་བ་བཞིན་ཏུ། སྡོམ་པའི་རྩ་བ་བསྲུང་བའི་ཕྱིར་དྲན་པ་དང་། ཤེས་
བཞིན་བསྟེན་པའི་ཐབས་ཡིན་ཏེ། འདུལ་བ་ལ་བསྟོད་པར། ར་བ་མཚམས་ཀྱི་འོབས་དང་འདྲ་བ་ཡི། །ཟག་པ་
ཀུན་གྱི་ཆུ་ལོན་འདུལ་བ་ཡིན། །ཞེས་གསུངས་སོ། །དེ་ནས་བཅོམ་ལྡན་འདས་ཀྱིས་འདོད་པས་དབེན་པ་དང་།
བདུད་སྡིག་ཏོ་མི་དགེ་བས་དབེན་པ་གཉིས་གསུངས་པའི་ཁྱིམ་གྱི་ལོངས་སྤྱོད་དང་བུ་དང་ཆུང་མ་ལ་སོགས་
འདོད་པའི་ལོངས་སྤྱོད་མི་སྤོང་ཞིང་། སྲོག་གཅོད་ལ་སོགས་སྡིག་ཏོ་སྤོང་བ་དགེ་བསྙེན་དང་། གཉིས་ཀ་སྤོང་
བ་རབ་བྱུང་ཡིན་ནོ། །རྣམ་པ་ཐམས་ཅད་དུ་གང་ཟག་གཅིག་ལ་བཅས་པ་དེ་ཐམས་ཅད་ལ་བཅས་པ་མ་ཡིན་
པའི་ཕྱིར། གདུལ་བྱ་ལ་ཇི་ལྟར་འཚམས་པའི་ཚུལ་ཁྲིམས་ཐམ་ཅད་མཁྱེན་པ་དང་བཅས་པ་ལ༑ སོ་སོ་སྐྱེ་བོའི་
ཕོ་ཚོད་དང་རྟོག་གེའི་རིགས་པ་མི་འཇུག་སྟེ། རྒྱལ་ཚབ་བྱམས་པས། སངས་རྒྱས་ཀུན་གྱིས་འོད་ཟེར་ཆེན་པོའི་~114~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དབང་བསྐུར་བྱིན། །དེ་ནི་ཆོས་ལ་དབང་བ་ཀུན་དང་ཡང་དག་ལྡན། །སངས་རྒྱས་འཁོར་གྱི་དཀྱིལ་འཁོར་སྟོན་
པའི་རྣམ་པར་ཤེས། །བསླབ་བཅས་ཚར་བཅད་ཕན་འདོགས་བྱེད་ལ་བརྩོན། །ཞེས་པ། ས་བཅུ་པ་ཚོན་གྱི་སྤྲིན་
ཐོབ་ནས་ཕྱོགས་བཅུའི་སངས་རྒྱས་རྣམས་ཀྱི་འོད་ཟེར་ཆེན་པོའི་དབང་བསྐུར་ཏེ། རྒྱལ་ཚབ་ཏུ་མངའ་གསོལ་
ནས་གདུལ་བྱ་རང་རང་གི་སྣོད་དང་འཚམས་པར་བསླབ་པའི་གཞི་འཆའ་བ་དང་། ཉེས་པ་ཅན་ཚར་གཅོད་
པའི་བཅས་པ་འཇོག་པ་ལ་དབང་བ་ཡིན་གྱིས་དེ་ལས་གཞན་པའི་འཕགས་པ་དགྲ་བཅོམ་པ་རྣམས་ཀྱང་
བསྟན་པ་འདིའི་བཅས་པ་ལ་ཐག་ཆོད་བྱེད་པར་མི་དབང་ངོ་། །
གཉིས་པ་སོ་སོར་བཤད་པ་ལ་གཉིས་ལས། སྡིག་ཏོས་དབེན་པའི་རབ་བྱུང་ནི། །བུ་མོ་གསེར་མཆོག་
འོད་དཔལ་གྱིས། །བློ་གྲོས་ཆེན་པོ་འཇམ་དཔལ་ལ། །རབ་ཏུ་འབྱུང་བར་ཞུས་པའི་ཚེ། །ལུས་ཀྱི་རབ་བྱུང་
བཀག་ནས་ཀྱང་། །
སེམས་ཀྱི་རབ་བྱུང་ཐོབ་པར་མཛད། །གལ་ཏེ་གཤིས་ལ་དགེ་ཡོད་ན། །ལུས་ལ་ངུར་སྨྲིག་ཅིས་མི་བཀོན། །ཞེས་པ།
འཇམ་དཔལ་རྣམ་པར་རོལ་པའི་མདོ་ལས། སྨད་འཚོང་མ་གསེར་མཆོག་འོད་དཔལ་ཚོང་དཔོན་གྱི་ཁྱེའུ་
འཇིགས་མེད་དང་ལྷན་ཅིག་རིན་པོ་ཆེ་བརྒྱན་པའི་ཤིང་རྟར་ཞུགས་ཏེ། གྲོང་ཁྱེར་གྱི་སྐྱེས་པ་ཐམས་ཅད་སྙིང་རྐུ་
བར་བྱེད་པའི་ཚེ་འཕགས་པ་འཇམ་དཔལ་གྱི་སྐུ་ལུས་ཤིན་ཏུ་མཛེས་པ་བསྟན་ནས་བུ་མོ་བཏུལ་ཏེ་རབ་ཏུ་བྱུང་
བའི་ཚེ། བུ་མོ་ལུས་རབ་ཏུ་བྱུང་བས་རབ་ཏུ་བྱུང་བ་མ་ཡིན་གྱིས་སེམས་རབ་ཏུ་བྱུང་བ་ནི་རབ་ཏུ་བྱུང་བ་ཡིན་ཏེ།
ཞེས་པ་དང་། བུ་མོ། རབ་ཏུ་བྱུང་བ་ཞེས་བྱ་བ་ནི་སེམས་ཅན་གཞན་དག་ལ་སྙིང་རྗེ་ཆེ་བ་ཞེས་བྱ་བའི་ཚིག་བླ་
དྭགས་སོ། །བུ་མོ་རབ་ཏུ་བྱུང་བ་ཞེས་བྱ་བ་ནི་གཞན་གྱི་འཁྲུལ་པ་ལ་སྐྱོན་དུ་མི་བལྟ་བ་ཞེས་བྱ་བའི་ཚིག་བླ་
དྭགས་སོ། །བུ་མོ། རབ་ཏུ་བྱུང་བ་ཞེས་བྱ་བ་ནི་རྙེད་པ་ལ་ཕྲག་དོག་མེད་པ་ཞེས་བྱ་བའི་ཚིག་བླ་དྭགས་སོ། །ཞེས་སྐྲ་
འབྲེག་པ་དང་ངུར་སྨྲིག་གྱོན་པ་སོགས་ལུས་ཀྱི་རབ་བྱུང་བཀག་ནས་སེམས་ཕྱིན་ཅི་ལོག་པ་སྤངས་པའི་རབ་
བྱུང་མཛད་དོ། །ལུས་ཀྱི་རབ་བྱུང་ལ་གཤིས་ཀྱི་དགེ་བ་རྒྱ་ཆེན་པོ་ཡོད་ན་ཅིའི་ཕྱིར་མི་མཛད། འཇམ་པའི་
དབྱངས་ཀྱི་མཁྱེན་རབ་ཀྱིས། དེ་ཙམ་ཞིག་ཀྱང་མི་དགོངས་ཙམ། ལེགས་པར་སོམས་ཤིག །བྱང་ཆུབ་སེམས་
དཔའི་སྡེ་སྣོད་ལས་ཀྱང་། ལྷའི་བུ་རྣམ་པར་ཐར་པའི་སྒོ་གསུམ་པོ་དེ་དག་རྟོགས་ཤིང་། སྤྲོས་པ་ཐམས་ཅད་
ཡང་དག་པར་ཆད་པ་གང་ཡང་ཡིན་པ་དེ་ནི། འདས་པ་དང་མ་འོངས་པ་དང་ད་ལྟར་བྱུང་བའི་སངས་རྒྱས་
བཅོམ་ལྡན་འདས་ཀྱིས་ཉན་ཐོས་ཐམས་ཅད་ཀྱིས་བསྙེན་པར་རྫོགས་པ་ཡིན་ནོ། །ལྷའི་བུ། གང་དེ་ལྟར་
བསྙེན་པར་རྫོགས་པར་བྱེད་པ་དེ་ནི། ཡང་དག་པར་བསྙེན་པར་རྫོགས་པར་བྱེད་པ་ཡིན་གྱིས་མི་མཉམ་པར་~115~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ནི་མ་ཡིན་ནོ། །ཞེས་གསུངས་སོ། །
གཉིས་པ་འདོད་པས་དབེན་པའི་རབ་བྱུང་ནི། །དཀོན་མཆོག་བརྩེགས་པའི་མདོ་སྡེ་ལས། །དད་རྫས་
ཟ་བའི་ཉེས་མཐོང་ནས། །དགེ་སློང་ལྔ་བརྒྱས་སྡོམ་པ་ཕུལ། །དེ་ལ་ཐུབ་པས་ལེགས་ཞེས་གསུངས། །འཕགས་
པ་བྱམས་པའི་བསྟན་པ་ལ། །འདུས་པ་དང་པོར་དེ་ལུང་བསྟན། །ཞེས་པ་འོད་སྲུང་གིས་ཞུས་པའི་མདོར། དད་
ཟས་འཇུ་བར་མི་ནུས་པའི་གང་ཟག་གིས་དད་པས་བྱིན་པའི་རྫས་ལ་ལོངས་སྤྱད་ན་ངན་འགྲོར་སྡུག་བསྔལ་
ཡུན་རིང་ལ་དོས་དྲག་པ་མྱོང་བར་གསུངས་པས་རྣལ་འབྱོར་སྤྱོད་པའི་དགེ་སློང་ལྔ་བརྒྱས་བདག་ཚུལ་ཁྲིམས་
ཡོངས་སུ་མ་དག་བཞིན་དུ་དད་པས་བྱིན་པ་ལོངས་སྤྱོད་དུ་མི་རུང་ངོ་། །ཞེས་བསླབ་པ་ཕུལ་ནས་ཁྱིམ་དུ་དོང་ངོ་། །དེ་ལ་
དགེ་སློང་གཞན་དག་གིས་འདི་དག་སངས་རྒྱས་ཀྱི་བསྟན་པ་ལས་ཉམས་པ་ཤིན་ཏུ་མ་ལེགས་སོ་ཞེས་འཕྱའོ། །དེ་
ལ་བཅོམ་ལྡན་འདས་ཀྱིས་ཁྱེད་ཅག་དེ་སྐད་མ་སྨྲ་ཤིག །ཉེས་དམིགས་ལ་མངོན་པར་མི་དགའ་ནས་ཁྱིམ་ན་
གནས་པ་འདི་ནི་དད་པ་ཅན་རྣམས་ཀྱི་ཆོས་ཡིན་ཏེ། དགེ་སློང་དད་པ་དང་མོས་པ་མང་བ་འགྱོད་པ་དང་ལྡན་པ་
འདི་དག་གིས་བསྟན་པ་འདི་ཐོས་ནས་ཚུལ་ཁྲིམས་ཡོངས་སུ་མ་དག་བཞིན་དུ། བདག་ཅག་དད་པས་བྱིན་པ་
སྤྱད་ན་མི་རུང་ངོ་ཞེས་གནས་པར་གྱུར་པ་འདི་ནི་ཤི་འཕོས་ནས་དགའ་ལྡན་གྱི་ལྷའི་རིགས་སུ་སྐྱེ་བར་འགྱུར་ཏེ།
དེ་བཞིན་གཤེགས་པ་བྱམས་པའི་ཉན་ཐོས་ཐོག་མར་འདུས་པའི་ནང་དུ་ཆུད་པར་འགྱུར་རོ། །ཞེས་ལུང་བསྟན་
པ་དང་། བྱམས་པ་སེང་གེ་སྒྲས་ཞུས་པར། འཕགས་པ་བྱམས་པས་འཁོར་གྱི་ནང་དུ་ཡོ་བྱད་བསྙུངས་པའི་ཡོན་
ཏན་བསྒྲགས་པས་དགེ་སློང་ལྔ་བརྒྱས་བདག་ཉིད་ལ་ཡོན་ཏན་མ་མཐོང་བར་ཁྱིམ་དུ་འགྲོ་བར་སེམས་པ་ན།
འོད་སྲུང་ཆེན་པོས་ལོག་པར་བརྩམས་པའི་ཚེ་འཕགས་པ་འཇམ་དཔལ་གྱིས་དགེ་སློང་དེ་རྣམས་ལ་ཁྱེད་ཅག་
ལེགས་སོ། །ཉི་མ་གཅིག་ལ་རབ་ཏུ་བྱུང་བ་ལན་བརྒྱར་སྤངས་པ་ནི་བླའི། ཚུལ་ཁྲིམས་ཡོངས་སུ་མ་དག་པས་
དད་པས་བྱིན་པ་ལ་ལོངས་སྤྱོད་པ་ནི་དེ་ལྟ་མ་ཡིན་ནོ། །ཞེས་གསུངས་ཏེ་ཆོས་བསྟན་པས་དགྲ་བཅོམ་པར་གྱུར་
ཏོ༑ ༑
དེས་ན་སྡོམ་པ་དགེ་བ་ཡིན། །ཆ་ལུགས་ཙམ་ལ་དགེ་བ་མེད། །སྡོམ་པ་མེད་པའི་ཆ་ལུགས་ཀུན། །མདོ་
དང་བསྟན་བཅོས་རྣམས་ལས་བཀག །གཤིས་ལ་དགེ་བ་ཡོད་ན་ནི། །སྡོམ་པ་མེད་ཀྱང་རབ་བྱུང་གིས། །ཆ་
ལུགས་ཙམ་རེ་ཅིས་མི་བཟུང་། །འདི་འདྲའི་ཆོས་ལུགས་བསྟན་པ་མིན། །ཞེས་པ། ཉེས་སྤྱོད་ཀྱི་གཉེན་པོར་
གྱུར་པའི་སྡོམ་པ་དགེ་བ་ཡིན་གྱི་ཆ་ལུགས་ཙམ་ནི་མ་ཡིན་ཏེ། རབ་བྱུང་གི་སྡོམ་པ་མེད་པར་རྟགས་འཆང་བ་
མདོ་དང་བསྟན་བཅོས་ཐམས་ཅད་ནས་བཀག་སྟེ། རྟོག་གེ་འབར་བར་མདོ་དྲངས་པ། གང་ཞིག་ངུར་སྨྲིག་~116~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བགོས་ཀྱང་སེམས་ཀྱི་སྐྱོན་མ་སྤངས། །ལག་ཏུ་ལྷུང་བཟེད་ཐོགས་ཀྱང་ཡོན་ཏན་སྣོད་མ་གྱུར། །སྐྲ་དང་ཁ་སྤུ་
བྲེགས་ཀྱང་དགེ་སྦྱོང་ཚུལ་མ་ཞུགས། །རབ་ཏུ་བྱུང་ཡང་དངོས་པོ་ཀུན་ལ་ངེས་མ་བྱུང་། །དགེ་སྦྱོང་དེ་ནི་དགེ་
སྦྱོང་མ་ཡིན་ཁྱིམ་པའམ་མིན། །དེ་ནི་ཆུ་མེད་ཁྲོན་པ་རི་མོའི་མར་མེ་བཞིན། །ཞེས་པ་དང་། དགེ་སློང་མ་རབ་ཏུ་
གཅེས་པའི་མདོར། ཇི་ལྟར་སྡོང་པོ་བཟང་པོ་ལ། །ཡུན་རིང་ཡལ་ག་འཕེལ་བ་ལྟར། །རྟགས་ཙམ་འཛིན་པ་
ཡུན་རིང་ན། །ཁ་ན་མ་ཐོའི་གཏམ་རྣམས་དང་། །སྡིག་པ་དག་ནི་འཕེལ་བར་བཤད། །ཅེས་པ་དང་། ཆེད་དུ་
བརྗོད་པའི་ཚོམས་ལས། གང་ཞིག་བསླབ་པ་མི་གནས་པ། །ཡུལ་འཁོར་བསོད་སྙོམས་སྤྱོད་པ་བས། །ལྕགས་
གོང་འབར་བ་ཟོས་པ་སླ། །ཞེས་པ་དང་། བདེ་གཤེགས་རྒྱལ་མཚན་འཆང་བ་བས། །གཟུགས་བོར་ཁྱིམ་པར་
གནས་པ་བཟང་། །ཞེས་གསུངས་སོ། །རབ་བྱུང་གི་ཆ་ལུགས་ལ་གཤིས་ལ་གནས་པའི་དགེ་བ་ཡོད་ན། ཚུལ་
ཁྲིམས་མེད་པར་ཆ་ལུགས་འཛིན་པ་ཅིའི་ཕྱིར་བཅོམ་ལྡན་འདས་ཀྱིས་བཀག་སྟེ། སྡོམ་པ་མེད་ཀྱང་བཙུན་ཆས་
ལུས་དཀྲིས་ཤིག་ཅེས་དགོངས་པའོ། །དེས་ན་རང་བཟོའི་ཆོས་ལུགས་འདི་འདྲ་སངས་རྒྱས་ཀྱི་བསྟན་པ་མ་
ཡིན་ཅིང་ཆོས་ལོག་བསྟན་པའི་སྡིག་པར་འགྱུར་རོ། །
གཉིས་པ་ལ་གཉིས་ལས། ཟེར་ལུགས་དགོད་པ་ནི། དེ་ལ་ཁ་ཅིག་འདི་སྐད་དུ། །གལ་ཏེ་གཤིས་ལ་
དགེ་བ་དང་། །སྡིག་པ་གཉིས་ཀ་མེད་པ་ལ། །ཐུབ་པས་ལྟུང་བ་འཆའ་ན་ནི། །བདེ་སྡུག་ཀུན་གྱི་བྱེད་པ་པོ། །སངས་
རྒྱས་ཡིན་པར་འགྱུར་ཅེ་ན། །ཞེས་པ་བསླབ་པ་བཅས་པའི་རྒྱུ་མཚན་མ་གོ་བ་ཁ་ཅིག །གཤིས་ཀྱི་དགེ་སྡིག་
མེད་པ་ལ་བདེ་བ་དང་། སྡུག་བསྔལ་གྱི་རྒྱུ་སྡོམ་པ་དགེ་བ་དང་ལྟུང་བ་མི་དགེ་བར་གསུངས་པས་ལས་རྒྱུ་
འབྲས་ཀྱི་བྱེད་པ་པོ་སངས་རྒྱས་ཡིན་པར་འགྱུར་རོ་ཞེ་ན།
གཉིས་པ་དེ་དགག་པ་ལ་གཉིས། དང་པོ་མགོ་མཚུངས་ཀྱི་ལན་ནི། འདི་ཡི་ལན་ལ་རྣམ་གཉིས་
ལས། །མགོ་བསྒྲེའི་ལན་ནི་འདི་ལྟར་ཡིན། །གཤིས་ལ་དགེ་སྡིག་ཡོད་ན་ནི། །ཁྱེད་ཀྱང་མུ་སྟེགས་འགའ་ཞིག་
ལྟར། །ངོ་བོ་ཉིད་རྒྱུར་སྨྲ་བར་འགྱུར། །ཞེས་པ་འོ་ན་ཁྱེད་ཀྱང་རྒྱུ་རྐྱེན་གྱིས་མ་བྱས་པའི་དངོས་པོའི་གཤིས་ལ་
གྲུབ་པའི་དགེ་སྡིག་ཡོད་པར་འདོད་པས་མུ་སྟེགས་བདག་དང་རང་བཞིན་རྒྱུར་སྨྲ་བར་ང་འདྲ་བར་འགྱུར་རོ། །ངོ་
བོ་ཉིད་རྒྱུར་སྨྲ་བ་རྒྱང་འཕེན་པའི་མིང་གི་རྣམ་གྲངས་ཡིན་པས་ཁ་ཅིག་དེའི་འདོད་པར་སྨྲ་བ་ནི། མིང་ལ་
འཁྲུལ་པ་ཡིན་ཏེ། རང་བཞིན་གྱིས་གྲུབ་པའི་རྒྱུ་ཡོད་པར་མི་འདོད་པའི་ཕྱིར་རོ། །
གཉིས་པ་དངོས་གནས་ཀྱི་ལན་ནི། གཉིས་པ་དངོས་པོའི་ལན་ལ་ནི། །གཤིས་ལ་དགེ་དང་སྡིག་མེད་
ཀྱང་། །བདེ་སྡུག་ལས་ཀྱིས་བྱས་པ་ཡིན། །ལས་ཀྱི་བྱེད་པོ་སེམས་ཉིད་ཡིན། །སེམས་ནི་དགེ་དང་མི་དགེ་~117~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བའི། །སྟོབས་ཀྱིས་ལས་ལ་བཟང་ངན་འབྱུང་། །ཞེས་པ། རང་བཞིན་གྱིས་གཤིས་ལ་གྲུབ་པའི་དགེ་བ་དང་
སྡིག་པ་མེད་ཀྱང་། འབྲས་བུ་བདེ་སྡུག་རྒྱུ་ལས་དགེ་སྡིག་ལས་འབྱུང་བ་ཡིན་ལ། ལས་ཀྱི་བྱེད་པ་པོ་ཡང་དག་
ཀུན་རྫོབ་ཏུ་རང་རང་གི་སེམས་ཡིན་ཏེ། མདོ་ལས། འཇིག་རྟེན་སེམས་ཀྱིས་འཁྲིད་པ་སྟེ། །སེམས་ཀྱིས་
ཡོངས་སུ་དྲངས་པ་ཡིན། །སེམས་ཀྱི་ཆོས་ནི་གཅིག་པུ་ཡིས། །དབང་གིས་འཇིག་རྟེན་རྗེས་སུ་འབྲང་། །ཞེས་
པ་དང་། ས་ར་ཧའི་ཞལ་སྔ་ནས། སེམས་ཉིད་གཅིག་པུ་ཀུན་གྱི་ས་བོན་ཏེ། །གང་ལ་སྡིག་དང་མྱ་ངན་འདས་པ་
འབྱུང་། །ཞེས་གསུངས་པས་སེམས་དགེ་བ་ཀུན་ནས་བླངས་པའི་ལས་ཀྱིས་འབྲས་བུ་བདེ་བ་བསྐྱེད་པ་དང་།
སེམས་མི་དགེ་བས་ཀུན་ནས་བླང་བའི་ལས་ཀྱིས་འབྲས་བུ་སྡུག་བསྔལ་འབྱུང་བ་དང་ལས་ལ་བཟང་ངན་
འབྱུང་བ་ཡིན་ནོ། །
བཟང་ངན་དེ་ལ་བདེ་སྡུག་སྐྱེ། །དེ་དག་བླང་དོར་བྱེད་པ་ཡི། །ཐབས་ནི་སྡོམ་པའི་ཚུལ་ཁྲིམས་ཡིན། །བརྟུལ་
ཞུགས་ཚུལ་ཁྲིམས་བསྲུང་བའི་ཐབས། །དེ་ལ་གང་ལ་གང་དགོས་པའི། །བསླབ་པ་འཆའ་བའི་བྱེད་པ་པོ། །རྫོགས་
པའི་སངས་རྒྱས་ཉག་གཅིག་ཡིན། །ཞེས་པ་ལས་དགེ་བ་དང་མི་དགེ་བ་ལས་བདེ་བ་དང་སྡུག་བསྔལ་འབྱུང་བ་
དེའི་ཕྱིར། བདེ་བའི་རྒྱུ་དགེ་བ་སྒྲུབ་པ་དང་། སྡུག་བསྔལ་བའི་རྒྱུ་མི་དགེ་བ་སྤོང་བའི་ཐབས་ནི་སྡོམ་པའི་ཚུལ་
ཁྲིམས་ཡིན་ལ། དེའི་ཡན་ལག་ཏུ་གྱུར་པའི་བཅས་པའི་བསླབ་པ་བསྲུང་བ་ནི་གཙོ་ཆེར་རང་བཞིན་གྱིས་སྡིག་
པ་མི་འབྱུང་བར་བྱེད་པའི་ཐབས་ཀྱི་བརྟུལ་ཞུགས་སྲོག་གཅོད་ལ་མི་འཇུག་པའི་ཕྱིར་ས་རྐོ་བ་དང་། རྩ་སྔོན་
གཅོད་པ་དང་མེ་ལ་རེག་པ་དང་། རྡེག་པ་དང་། སྲོག་ཆགས་དང་བཅས་པའི་ཆུ་འདེབས་སྤྱོད་བྱེད་པ་དང་།
ཤན་པའི་གྲོང་དུ་འཇུག་པ་བཀག་པ་དང་། ཆུ་ཚགས་འཆང་བ་ལྟ་བུ་དང་། མ་བྱིན་ལེན་ལ་མི་འཇུག་པའི་ཕྱིར་
བྱིན་ལེན་མ་བྱས་པར་ཟ་བ་དང་། ལག་ཉ་ཟ་བ་དང་། ལྤགས་པ་སློང་བ་དང་། འཐག་ཏུ་འཇུག་པ་དང་། བསྔོ་
བས་བསྒྱུར་པ་བཀག་པ་ལྟ་བུ་དང་། མི་ཚངས་སྤྱོད་ལ་མི་འཇུག་པར་བྱ་བའི་ཕྱིར་ཁྲིམས་གྲོགས་མེད་པར་དགེ་
སློང་མ་དང་ཁྱིམ་པ་མོ་ལ་ཆོས་སྟོན་པ་དང་། བུད་མེད་དང་ལྷན་ཅིག་ལམ་དུ་འགྲོ་བ་དང་། སྨྱན་བྱེད་བཀག་པ་
ལྟ་བུ་དང་། བརྫུན་སྨྲ་བ་ལ་མི་འཇུག་པའི་ཕྱིར་མི་ཆོས་བླ་མ་བདེན་པར་སྨྲ་བ་དང་། སྐྱོ་སྔོགས་བྱེད་པ་དང་།
བསྙེན་པར་མ་རྫོགས་པ་དང་ལྷན་ཅིག་འདོན་པ་དང་། གནས་ངན་ལེན་བརྗོད་པ་དང་། འགྱོད་པ་བསྐྱེད་པ་
བཀག་པ་ལྟ་བུ་རང་བཞིན་གྱི་སྡིག་པ་དང་། ཉེས་པ་ཆེན་པོ་དགག་པའི་ཕྱིར་བཅས་པ་ཕྲ་མོ་སྲུང་བ་བརྟུལ་
ཞུགས་ཀྱི་བསླབ་པ་འཆའ་བའི་བྱེད་པ་པོ་སངས་རྒྱས་ཁོ་ན་ཡིན་ཏེ། ཉེས་པ་འབྱུང་བའི་གཞི་དང་འདུ་ཤེས་དང་
ཀུན་སློང་དང་སྦྱོར་བ་དང་མཐར་ཐུག་དང་དངོས་རྒྱུ་དང་བརྒྱུད་པའི་རྒྱུ་དང་། རྒྱུ་རྐྱེན་ཤིན་ཏུ་ཕྲ་མོ་རྣམས་ཀུན་~118~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མཁྱེན་ལས་གཞན་པའི་སྤྱོད་ཡུལ་མ་ཡིན་པའི་ཕྱིར་རོ། །
དེས་ན་བསམ་པའི་ཁྱད་པར་གྱིས། །གཉེན་པོའི་བྱེ་བྲག་དུ་མ་ཡོད། །དེ་ཡི་ཐབས་སུ་བརྟུལ་ཞུགས་
དང་། །འདུལ་བའི་བཅས་པ་མི་འདྲ་བ། །མཛད་པའི་རྒྱུ་མཚན་དེ་ལྟར་ཡིན། །དེས་ན་བདེ་དང་སྡུག་
བསྔལ་གྱི། །བྱེད་པོ་སངས་རྒྱས་མ་ཡིན་ཀྱང་། །བསླབ་པ་འཆའ་དང་སྔགས་སྦྱོར་བའི། །བྱེད་པོ་སངས་རྒྱས་
ཡིན་པར་གསུངས། །ཞེས་པ་གདུལ་བྱའི་བསམ་པའི་ཁྱད་པར་གཅིག་ཏུ་མ་ངེས་པ་རྣམས་ལ་ཉོན་མོངས་པའི་
རིགས་ཤས་ཆེ་ཆུང་དང་སྤོང་བྱེད་ཀྱི་ཐབས་གང་གིས་བཟློག་པར་ནུས་པའི་གཉེན་པོ་དུ་མ་ཡོད་པས་བཅས་པ་
མི་འདྲ་བ་མང་པོ་མཛད་པའི་རྒྱུ་མཚན་དེ་ལྟར་ཡིན་ནོ། །དེ་བས་ན་ལས་དང་འབྲས་བུའི་བྱེད་པ་པོ་སངས་རྒྱས་
མ་ཡིན་ཀྱང་ངན་སོང་དང་འཁོར་བའི་ལས་དང་ཉོན་མོངས་སྤོང་བར་བྱེད་པའི་ཐབས་མཐོ་རིས་དང་ཐར་པའི་
བདེ་འབྲས་འབྱུང་བའི་རྒྱུ་ཇི་ལྟར་འོས་པ་སྟོན་པའི་བྱེད་པ་པོ་སངས་རྒྱས་ཡིན་ནོ། །དེ་བཞིན་དུ་གསང་སྔགས་
འདི་ཉིད་ཆོ་གའི་ཡན་ལག་འདི་ལྟ་བུ་ཞིག་གིས་བསྒྲུབས་ན་རིམས་ནད་ཞི་བ་དང་ཚེ་འཕེལ་བ་དང་འབྱོར་པ་
རྒྱས་པ་དང་མི་དང་མི་མ་ཡིན་པ་དབང་དུ་སྡུད་པ་དང་། མ་རུངས་པ་ཚར་གཅོད་པའི་ཕྲིན་ལས་འགྲུབ་པའི་
ལས་སྦྱོར་སྟོན་པ་ཡང་གཟུངས་ཐོབ་པའི་འཕགས་པ་འཇམ་དཔལ་ལ་སོགས་པ་དང་། སངས་རྒྱས་རྣམས་ཀྱི་
སྤྱོད་ཡུལ་ཡིན་ནོ། །
གསུམ་པ་བཅས་པ་རྣམས་འཇོག་གི་ཁྱད་པར་ཞིབ་མོར་གཏན་ལ་དབབ་པ་ལ་གསུམ། སོ་སོར་ཐར་
པའི་བཅས་པ་དང་འགལ་བ་སྤང་བ། རང་བཟོའི་ནོར་པ་སྣ་ཚོགས་ཚར་བཅད་པ། མཇུག་བསྡུས་ཏེ་ཐོས་
བསམ་བསྒོམ་པ་ཉམས་སུ་བླང་བའི་གདམས་པའོ། །དང་པོ་ལ་གསུམ་ལས། དང་པོ་བཤགས་བྱའི་ལྟུང་བ་ཕྲ་
མོ་ཁྱད་དུ་གསོད་པ་སྤང་བ་ནི། སྦུ་གུ་ཅན་དང་གོང་པ་ཅན། །རྟ་ལ་ཞོན་པ་ལ་སོགས་དང་། །ལག་ཉ་དང་ནི་
ནུབ་ཚངས་སོགས། །འདུལ་བའི་སྤྱོད་པ་མ་ཡིན་པའི། །བྱས་པ་ཀུན་ལ་ནོངས་པ་ཡི། །ཚུལ་གྱིས་བཤགས་པ་
ལེགས་པར་བྱ། །དེ་དག་ལྟུང་བ་མེད་དོ་ཞེས། །སྨྲ་ན་བསྟན་ལ་གནོད་པ་ཡིན། །ཞེས་པ་བར་མ་རབ་བྱུང་གི་
སྐབས་སུ་ཁྱིམ་པའི་རྟགས་སྤོང་བར་ཁས་བླངས་པ་དང་འགལ་བའི་གོས་སྦུ་གུ་ཅན་དང་། མགྲིན་པའི་ཕྱོགས་
སུ་དཀྲི་བའི་གོང་པ་ཅན་གྱོན་པ་དང་། གཞན་ཡང་རྐྱེན་དང་མི་ལྡན་པ་རྟ་ལ་སོགས་པ་ཞོན་པས་འགྲོ་བ་དང་།
ཁྱད་པར་རྒོད་མ་དང་གྲེའུ་མོ་ལ་སོགས་པའི་བཞོན་པ་བཀག་པ་དང་། རྐྱེན་དང་མི་ལྡན་པར་བྱིན་ལེན་མེད་
པའི་ཟས་ལ་དགེ་སློང་གིས་རེག་པའི་ལག་ཉ་དང་། དགེ་སློང་གིས་བཙོས་པ་དང་། རུང་ཁང་མ་ཡིན་པའི་
མཚམས་ནང་དུ་བཙོས་པ་དང་། ཞག་ལོན་པའི་ཟས་ཟ་བ་དང་། བསྙེན་པར་མ་རྫོགས་པ་དང་ལྷན་ཅིག་གནས་~119~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གཅིག་པར་གྱུར་པ་ལྔའི་ནང་དུ་ནུབ་གསུམ་པའི་སྐྱ་རེང་ཤར་བའི་ནུབ་ཚང་བ་དང་། སྒྲོན་མེའི་སྣང་བ་དང་
བཅས་པར་ཉལ་བ་དང་། ཟ་བར་བརྩམས་ཏེ་བྱིན་ལེན་བྱས་ནས་ལངས་པ་དང་། སྟོད་གཡོགས་མ་གྱོན་པར་
བྱི་དོར་གྱི་ལས་བྱེད་པ་དང་། བླ་གོས་གྱོན་བཞིན་དུ་མི་གཙང་བའི་སྐྱབས་སུ་འཇུག་པ་དང་། སྒྲ་བརྡ་མ་བྱས་
པར་མཆིལ་སྣབས་འདོར་བ་ལ་སོགས་པ་འདུལ་བར་བཅས་པ་དང་འགལ་བའི་ཉེས་པ་བྱུང་བ་ཀུན་ལ་འགྱུར་
པའི་ཚུལ་གྱིས་ཕྱིར་བཅོས་བྱ་ཞིང་ཕྱིར་མི་བྱེད་པར་བསྡམ་པའོ། །
དེ་ལ་ཕྱིར་འཆོས་པའི་ཚུལ་ཕམ་པ་འཆབ་མེད་ལ་བསླབ་པ་སྦྱིན་པ་དང་། དགེ་འདུན་ལྷག་མ་ལ་སྤོ་
མགུ་སྤྱོད་པ་དང་། སྤང་ལྟུང་ལ་གཞིའི་དངོས་པོ་སྤང་པ་དང་། ལྟུང་བྱེད་ལ་ལྟུང་བ་རིས་མཐུན་མ་བྱུང་བའི་དགེ་
སློང་གི་མདུན་དུ་བཤགས་པ་དང་། སོ་སོར་བཤགས་པ་ལ་སྨྲེ་སྔགས་འདོན་པའི་ཚུལ་དུ་མཐོལ་བ་དང་། ཉེས་
བྱས་ལུང་ངག་ཏུ་གྲུབ་པ་རྣམས་མིང་བརྗོད་དེ་བཤགས་པ་དང་། ཡིད་ཀྱི་ཉེས་པ་སེམས་ཀྱིས་སྡོམ་པའི་སྒོ་ནས་
ཕྱིར་བཅོས་པར་བྱ་ཞིང་། འགྱོད་པ་དང་སྡོམ་པའི་སེམས་མེད་ན་བཅོས་པས་མི་འདག་སྟེ། མདོ་རྩ་བར།
བསམ་པས་ལྟུང་བ་ལས་ལྡང་གི །ཆད་ལས་ཀྱིས་ནི་མ་ཡིན་ནོ། །ཞེས་གསུངས་སོ། །འདུལ་བའི་བཅས་པ་
དགག་པ་དང་སྒྲུབ་པ་གནང་བ་གསུམ་དུ་ངེས་ཤིང་། གཞི་སེམས་ཅན་དང་སེམས་ཅན་མ་ཡིན་པ་གཉིས་དང་།
གང་ཟག་ཁྱིམ་པ་དང་ཁྱིམ་པ་མ་ཡིན་པ་གཉིས་དང་། རབ་བྱུང་ལ་བསྙེན་པར་རྫོགས་པ་དང་མ་རྫོགས་པ་
གཉིས་དང་། སྦྱོར་བ་རང་དང་བཅོལ་བས་འགྲུབ་པ་གཉིས་དང་། ཀུན་སློང་ཕལ་ཆེར་འདོད་པ་དང་གནོད་
པས་ཀུན་ནས་བླང་བ་གཉིས་སུ་ཉེས་པ་ཐམས་ཅད་འདུས་ཤིང་། སྲོག་དང་ཚངས་སྤྱོད་དང་ཐར་པ་ལ་དངོས་
དང་བརྒྱུད་པས་གནོད་པ་སྤང་བའི་ཕྱིར་དགག་པའི་བསླབ་པ་བཅས་པ་ཡིན་ལ། དེ་ལོག་པའི་དགོས་པ་རྒྱ་
ཆེན་པོ་འབྱུང་བའི་ཕྱིར་སྒྲུབ་པའི་བསླབ་པ་བཅས་པ་ཡིན་ནོ། །ཅི་བདེར་བྱ་བ་ནི་གནང་བ་ཡིན་ནོ། །དེ་ལའང་
སྔར་བཀག་ནས་ཕྱིས་སྒྲུབ་པ་དང་། སྔར་སྒྲུབ་པ་ཕྱིས་བཀག་པ་དང་། སྔར་གནང་བ་ཕྱིས་དགག་པ་དང་སྒྲུབ་
པར་བཅས་པ་ལྟ་བུ་དང་། བཀག་པའི་རྗེས་སུ་ཡང་བཀག་པ་ལྟ་བུ་མུ་དགུར་འགྱུར་རོ། །བཅས་པ་ལྡོག་པའི་
རྒྱུ་མཚན་ནི། དགག་བྱ་མེད་པས་དགག་པའི་བཅས་པ་ལོག་པ་དང་། དགོས་པ་མེད་པས་སྒྲུབ་པའི་བཅས་པ་
ལོག་པ་དང་། གནང་བའི་གཞི་ལ་དགག་བྱ་ཞུགས་པས་གནང་བའི་བཅས་པ་ལོག་པ་དང་། ཡུལ་དུས་གནས་
སྐབས་ཀྱི་དབང་གིས་བཅས་པའི་གཞི་ལ་དགག་བྱ་དང་དགོས་པ་གོ་ལོག་ཏུ་བྱུང་བ་ཡིན་ཏེ། སྲིན་བལ་ཤིན་ཏུ་
མོད་པའི་ཡུལ་དུ་སྟན་བྱེད་པའི་ཉེས་པ་མེད་པ་དང་། བལ་ནག་པོ་མོད་ཅིང་དཀར་པོ་ཤིན་ཏུ་དཀོན་པའི་ཡུལ་
དུ་དཀར་པོ་ལ་ལྟུང་བྱེད་དང་ནག་པོ་ལ་ལྟུང་མེད་དོ། །ཨསྨ་པ་རན་ཥར་ཉིན་རེ་བཞིན་ཁྲུས་བྱས་ཀྱང་ཉེས་མེད་~120~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དང་། མུ་གེའི་དུས་སུ་ལག་ཉ་དང་གསོག་འཇོག་དང་། ཞག་ལོན་ནས་ཟ་བ་ཉེས་མེད་དང་། བུད་མེད་ན་བའི་
གཡོག་བྱེད་པ་དང་། ཆུས་ཁྱེར་བའི་ལག་པ་ནས་བཟུང་ན་ཉེས་མེད་ལ་སོགས་ཞིབ་མོར་ཤེས་ནས་བཅས་པ་ཕྲ་
མོ་ཡང་ཁྱད་དུ་མི་གསོད་པ་ནི་སྡོམ་བརྩོན་འདུལ་བ་འཛིན་པ་རྣམས་ཀྱི་བསྟན་པའི་བྱ་བ་བཟང་པོ་ཡིན་གྱིས།
དགོས་པ་མེད་བཞིན་དུ་སྒྲུབ་པ་དང་། དགག་བྱ་མེད་ཀྱང་སྤོང་བ་དང་། བཅས་པ་ཆེན་པོ་རྣམས་ཁྱད་དུ་བསད་
ནས་ཕྲ་མོ་ལ་གུས་པར་བྱེད་པ་སྐད་ནི་རབ་བྱུང་གི་བརྟུལ་ཞུགས་ཡིན་པ་རྩིགས་སུ་མི་ཆེའོ། །རྣམ་པར་སྨིན་པ་
ལྕི་ཡང་གིས་བཅས་པ་ཆེ་ཆུང་དུ་བཞག་པ་མ་ཡིན་ཏེ། འོད་ལྡན་དུ། ཁ་ན་མ་ཐོ་བ་ལྕི་བ་དང་ཡང་བ་ཉིད་དུ་
འགྱུར་བ་ནི་བསམ་པའི་དབང་ལས་འགྱུར་བ་དང་། ཡུལ་གྱི་དབང་ལས་འགྱུར་བ་བཞག་གི་ལྟུང་བའི་དབང་
ལས་ནི་མ་ཡིན་ཏེ། ལྟུང་བ་ནི་བཅས་པ་ཙམ་གྱི་རྗེས་སུ་འབྲང་བས་སོ། །ཞེས་གསུངས་སོ། །དགེ་སློང་ལ་
བཅས་པའི་ཁྲིམས་རྣམས་ལས། འཆང་བ་དང་ནི་འབྲལ་བ་དང་། །དེ་བཞིན་ས་ནི་རྐོ་བ་དང་། །རིན་ཆེན་རེག་
དང་མེ་ལ་རེག །ཡངས་ནས་ཟ་བར་བྱེད་པ་དང་། །ལྗོན་ཤིང་འཇོག་དང་ཤིང་གཅོད་དང་། །བྱིན་ལེན་མ་བྱས་
ཟ་བ་དང་། །རྩྭ་སྔོན་མི་གཙང་འདོར་བ་དང་། །དེ་བཞིན་གསོག་འཇོག་ཟ་བ་དང་། །ས་བོན་འཇོམས་དང་
བསླབ་པའི་གཞི། །བཅུ་གསུམ་པོ་ནི་མ་གཏོགས་པར། །སོ་སོར་ཐར་པ་བསྟན་པ་དང་། །བླང་བའི་ཕྱོགས་
མཐུན་ཤེས་པར་བྱ། །ཞེས་པ་བཅུ་གསུམ་པོ་མ་གཏོགས་དགེ་ཚུལ་གྱིས་བླངས་པ་ཕྱོགས་མཐུན་གྱི་བསླབ་པ་
བཅས་པ་དགེ་སློང་ལྟར་ཉམས་སུ་བླང་དགོས་སོ། །མདོར་ན་སྟོན་པས་བཅས་པའི་དགག་དགོས་ལ་ཞིབ་མོར་
བརྟགས་ནས་མི་རུང་བའི་ཆ་མཐའ་དག་སྤང་བྱ་ཡིན་པས་དགག་པའི་ནང་དུ་འདུས་ལ། རུང་བའི་ཆ་ཐམས་
ཅད་བླང་བྱ་ཡིན་པས་སྒྲུབ་པའི་ནང་དུ་འདུས་སོ། །འདུལ་བའི་ལུང་དང་བསྟན་བཅོས་ལས། རུང་བ་དང་
མཐུན་ལ་མི་རུང་བ་དང་འགལ་བ་ནི་རུང་བར་བསྡུས་ཤིག །མི་རུང་བ་དང་མཐུན་ལ་རུང་བ་དང་འགལ་བ་ནི་
མི་རུང་བར་བསྡུས་ཤིག །ཅེས་གསུངས་པའི་དོན། སྒྲུབ་བྱའི་དགོས་པ་དང་། བཅས་པའི་རྣམ་བཞག་དང་།
བརྒྱུད་པའི་རྒྱུར་འགྲོ་བ་གསུམ་སྒྲུབ་ཕྱོགས་སུ་མཐུན་པ་དང་། དགག་བྱའི་ཉེས་དམིགས་དང་། བཅས་པའི་
རྣམ་བཞག་དང་། བརྒྱུད་པའི་རྒྱུར་འགྲོ་བ་གསུམ་དགག་ཕྱོགས་སུ་མཐུན་པ་རུང་མཐུན་སྟོན་པའི་གསུང་དང་
མི་འགལ་བའི་བཅས་པའི་བླང་དོར་ལེགས་པར་ཁོང་དུ་ཆུད་པ་ནི་འདུལ་བ་ལ་མཁས་པ་ཡིན་ནོ། །བཅས་པ་
བཟློག་ཚུལ་རང་བཞིན་གྱི་ཉེས་པ་ལ་མི་སྦྱོར་ཞིང་བཅས་རྐྱང་གི་སྟེང་དུ་རྩི་བ་ཡིན་ནོ། །བཅས་པ་ཕྲ་མོ་དང་
འགལ་བ་ལ་ད་ལྟའི་དུས་སུ་ཉེས་པ་མེད་དོ་ཞེས་ཟེར་ན། མ་གུས་པ་ལྟུང་བ་འབྱུང་བའི་རྒྱུ་ཡིན་པས་ཁྱད་དུ་
བསད་པའི་སྡིག་པ་ཆེན་པོ་འོང་ཞིང་སངས་རྒྱས་ཀྱི་བསྟན་པ་ལ་གནོད་པ་ཡིན་ནོ། །~121~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གཉིས་པ་ཆོས་དང་འགལ་བའི་སྤྱོད་པ་ཉམས་སུ་བླང་བྱར་འདོད་པ་དགག་པ་ནི། རབ་ཏུ་བྱུང་བ་
འབགས་པ་དང་། །ཕན་ཚུན་རྩོད་པ་བྱེད་པ་དང་། །དམ་ཆོས་ཉོ་ཚོང་བྱེད་པ་དང་། །དགེ་སློང་ཕྱི་དྲོ་ཟ་བ་དང་། །ཆང་
འཐུང་བ་ལ་སོགས་པ་དང་། །ཞེས་པ་རབ་ཏུ་བྱུང་བ་ཁྱིམ་པར་འབབ་པ་དང་། དཔོན་དང་ཉེ་དུ་གྲོགས་སྙིང་
བརྩེ་བར་རློམ་པས། ཕན་པའི་སེམས་ཀྱིས་རབ་བྱུང་ཕབ་པ་ལ་སྡིག་པ་མེད་པར་འདོད་པ་དང་། སྡེ་པ་ཕན་
ཚུན་སྡེ་སྲིད་ཀྱི་སྤྱི་ཚིགས་བྱེད་པའི་ཕྱིར་རྩོད་པ་དང་། དམ་པའི་ཆོས་ཀྱི་གླེགས་བམ་ཉོ་ཚོང་དང་། བུ་ལོན་གྱི་
སྟེང་པར་འཇོག་པ་དང་། དགེ་སྦྱོང་ཕྱི་དྲོ་ཟས་མ་ཟོས་པར་འཚོ་བར་མི་ནུས་པའི་ནད་པ་ལ་སོགས་པ་ལ་གནང་
བ་མ་གཏོགས་པར་དུས་རུང་གི་ཁ་ཟས་ཟ་བ་དང་། རབ་བྱུང་ལ་སྲོག་གི་ཕྱིར་ཡང་མྱོས་འགྱུར་འཐུང་བ་མ་
གནང་བའི་ཆང་འཐུང་བ་དང་། དགེ་འདུན་དང་སྦྱིན་བདག་གི་རིན་པོ་ཆེ་ཆུད་ཟ་བ་སྤང་བའི་ཕྱིར་དང་། ལག་
གི་བླ་མ་ཅུང་ཟད་གནང་བ་མ་གཏོགས་ས་རྐོ་བ་དང་། དཀོན་མཆོག་མཆོད་པའི་སྤོས་དང་མར་མེ་དང་། མཁན་
སློབ་ཀྱི་གོས་ཁ་བསྒྱུར་བ་དང་། དགེ་འདུན་གྱི་སྨན་ཆུད་ཟ་བ་སྤང་བའི་ཕྱིར་རེག་ཏུ་གནང་བ་ལ་སོགས་གནང་
བའི་རྐྱེན་མེད་པར་མེ་ལ་རེག་པ་དང་།
ཆོས་གོས་ལྷུང་བཟེད་མེད་པ་སོགས། །ཆོས་དང་འགལ་བའི་སྤྱོད་པ་ཀུན། །ལྟུང་བ་མེད་ཅེས་སྒྲོགས་པ་
དང་། །བླ་མའི་ཞབས་ཏོག་ཡིན་པ་དང་། །སངས་རྒྱས་བསྟན་ལ་ཕན་པ་སོགས། །སྨྲ་ན་བསྟན་པ་སྤྱི་ལ་གནོད། །ཅེས་
པ༑ ཆོས་གོས་གསུམ་དང་ལྷུང་བཟེད་གདིང་བ་ལ་སོགས་མི་འབྲལ་བར་འཆང་དགོས་པ་དང་བྲལ་བ་དང་། ཆུ་
ཚགས་མེད་པར་ལམ་རྒྱང་གྲགས་རེར་འགྲོ་ན་ཉེས་པར་འགྱུར་བ་དང་། ཆུ་མ་བཙགས་པར་འཐུང་བ་ལ་
སོགས་འདུལ་བའི་བཅས་པ་དང་འགལ་བའི་སྤྱོད་པ་ཀུན་ལ་བསྐལ་པ་སྙིགས་མའི་དུས་འདིར་སྒྲུབ་པར་མི་
ནུས་པའི་བཅས་པ་དང་འགལ་བའི་ཉེས་པ་མེད་དོ་ཞེས་སློབ་མ་དང་གྲོགས་པོ་དང་སྦྱིན་བདག་ལ་སོགས་པའི་
རྣ་བར་བསྒྲོགས་པ་དང་། བླ་མ་སློབ་དཔོན་གྱི་ཞབས་ཏོག་ལ་དམིགས་ནས་ལོངས་སྤྱོད་དང་ཆོས་ལུགས་དང་།
གྲུབ་མཐའི་ཕྱོགས་སུ་འཐབ་རྩོད་བྱེད་པ་སོགས་བླ་མ་བསྟེན་པའི་བྱ་བ་ཡིན་པས་ཡོན་ཏན་དུ་བལྟ་བ་དང་།
ཆོས་དང་འགལ་བའི་སྤྱོད་པ་དེ་དག་སྡེ་རིས་དང་གྲུབ་མཐའི་ཕྱོགས་སུ་བྱེད་པ་བསྟན་པའི་བྱ་བ་ཡིན་ནོ་སྙམ་དུ་
འཛིན་ཅིང་སྨྲ་བ་ནི་སངས་རྒྱས་ཀྱི་བསྟན་པ་སྤྱི་ལ་གནོད་པའི་ཕྱིར་སྤང་བར་བྱའོ། །ལང་ཀར་གཤེགས་པར།
ང་ཡི་བསྟན་པ་སུན་འབྱིན་པ། །ངུར་སྨྲིག་གི་ནི་གོས་གྱོན་ཅིང་། །འབྲས་བུ་མེད་ལ་ཡོད་སྨྲ་བ། །མ་འོངས་དུས་
སུ་འབྱུང་བར་འགྱུར། །ཞེས་པ་དང་། ལམ་སྒྲོན་རང་འགྲེལ་དུ། ཁ་ཅིག་སོ་སོར་ཐར་པ་འདུལ་བ་ཡི། །བསླབ་
པ་ཇི་སྐད་གསུངས་པ་བཏང་བྱས་ནས། །ཞིང་དང་ཁེ་སྤོགས་ཁྱིམ་པ་དང་འདྲ་ཞིང་། །གཙུག་ལག་ཁང་ན་སྣ་~122~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཚོགས་གཏམ་གྱིས་གཅོད། །ཅེས་པ་དང་། འཇིག་རྟེན་འཛིན་གྱི་མདོར། ལྔ་བརྒྱ་པ་ཐ་མ་ལ་བབ་པའི་ཚེ་ངའི་
ཆོས་ལ་རབ་ཏུ་བྱུང་ནས་ཆོས་གོས་གཉའ་བ་ལ་བཀལ་ཏེ་རྟག་ཏུ་ཁྱིམ་དུ་འགྲོ་བ་ལ་དགའ་བར་བྱེད་དོ། །གང་
ཟག་དེ་ནི་མུ་སྟེགས་ཅན་དང་ཐ་མི་དད་པ་ཡིན་ཀྱང་། ངའི་ཆོས་ཀྱི་གཟི་བྱིན་གྱིས་དེ་ལའང་མཆོད་པ་དང་སྦྱིན་
པར་བྱ་བ་མང་བར་རིག་པར་བྱའོ། །དེ་ནི་གཞན་གྱི་ཆུ་ཕོར་གང་ཙམ་ཡང་ལེན་པར་མི་དབང་སྟེ། མཐུན་པའི་
ཆོས་ལ་མ་བཟོད་པ་ཡང་མེད་པའི་ཕྱིར་རོ་ཞེས་གསུངས་སོ། །
གསུམ་པ་སྒྲུབ་པར་མ་ནུས་པ་རང་གི་ཉེས་པ་ཁས་བླང་བར་རིགས་པ་ལ་གསུམ་ལས། དང་པོ་འགྱོད་
པས་བཤགས་པར་རིགས་པ་ནི། །རང་གིས་སྒྲུབ་པར་མ་ནུས་པའི། །ལས་ངན་ཡིན་ཞེས་སྨྲ་ན་ནི། །རང་ལ་
གནོད་ཀྱིས་བསྟན་ལ་མིན། །ཞེས་པ། སངས་རྒྱས་ཀྱི་གསུང་དང་འགལ་བའི་སྤྱོད་པ་ཆང་དང་བུད་མེད་བསྟེན་
པ་ལ་སོགས་བྱ་བར་མི་རིགས་ནའང་། གཉེན་པོ་ཆུང་པ་དང་། གྲོགས་ངན་པ་ལ་སོགས་པའི་དབང་གིས་སྒྲུབ་
པར་མ་ནུས་པ་ཡིན་ནོ་ཞེས་པའམ། བསྟན་པའི་སྒོར་འཇུག་པའི་ཚེ། དམ་པའི་ཆོས་དང་མཐུན་པར་བྱེད་པའི་
བློ་ཡོད་ནའང་། ཚེ་སྔ་མའི་ལས་ངན་གྱི་དབང་གིས་བྱ་བ་ངན་པ་འདི་ལྟ་བུ་ལ་འཇུག་དགོས་པ་བྱུང་ངོ་ཞེས་
འགྱོད་ཅིང་སྨྲེ་སྔགས་ཀྱི་ཚིག་བརྗོད་ན་རང་རྒྱུད་ལ་ལས་ངན་གྱི་འབྲས་བུ་གནོད་པར་འགྱུར་མོད་ཀྱི། སངས་
རྒྱས་ཀྱི་བསྟན་པ་ལ་གནོད་པའི་ཚབས་ཆུང་བ་ཡིན་ནོ། །
གལ་ཏེ་སྐྱེ་བ་སྔ་མ་ཡི། །ལས་ངན་སྨིན་པའི་ཤུགས་ཉིད་ལས། །ཆོས་དང་འགལ་བའི་སྤྱོད་པ་ཀུན། །དབང་
མེད་བྱ་དགོས་བྱུང་ན་ཡང་། །འདི་ནི་ཆོས་མིན་འདུལ་བ་མིན། །སངས་རྒྱས་བསྟན་པ་མིན་ནོ་ཞེས། །གནོང་
པའི་ཚུལ་གྱིས་ལེགས་པར་བཤད། །ཅེས་པ། གལ་ཏེ་ཚེ་སྔ་མར་ཆོས་དང་མི་མཐུན་པའི་ལས་བྱེད་པར་འགྱུར་
བའི་བག་ཆགས་ཀུན་གཞི་རྣམ་སྨིན་གྱི་སྟེང་དུ་རྐྱེན་དྲག་པོས་མངོན་དུ་འགྱུར་ནས་དམ་པའི་ཆོས་དང་འགལ་
བའི་བྱ་བ་རང་ཉིད་མི་སྤྲོ་ཡང་སྟོབས་ལྡན་གཞན་གྱིས་དབང་མེད་བྱེད་དུ་བཅུག་ན། འདི་ནི་མདོ་སྡེ་དང་མི་
མཐུན་པས་ཆོས་མ་ཡིན་ཅིང་ཚུལ་ཁྲིམས་དང་འགལ་བས་འདུལ་བ་མ་ཡིན་ལ། རྟེན་ཅིང་འབྲེལ་བར་འབྱུང་
བའི་ཆོས་དང་སྤྱིའི་མཚན་ཉིད་འཛིན་པ་རྣམས་དང་འགལ་བའི་ཕྱིར་མངོན་པའི་སྡེ་སྣོད་ལས་བཀག་པས་
སངས་རྒྱས་ཀྱི་བསྟན་པ་མ་ཡིན་ནོ་ཞེས་གནོང་ཞིང་འགྱོད་པའི་ཚུལ་གྱིས་དཀོན་མཆོག་གསུམ་དང་མཁན་
སློབ་ལ་སོགས་པའི་དྲུང་དུ་བཅས་པའི་ཉེས་པ་མི་འབྱུང་བའི་ཕྱིར་འཐོལ་བ་དང་། ཉེས་པ་དངོས་སྦྱང་བའི་ཕྱིར་
བཤགས་པའོ། །སྟོན་པས་སྐྱེས་བུ་དམ་པའི་ཚུལ་ལ་གཉིས་ཏེ། ལྟུང་བ་མི་འབྱུང་བར་བྱེད་པ་དང་། བྱུང་ན་
ཕྱིར་འཆོས་པར་བྱེད་པའོ། །ཞེས་གསུངས་། །~123~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གཉིས་པ་ཉེས་མེད་དུ་སྨྲ་བ་བསྟན་པ་ལ་གནོད་པར་བསྟན་པ་ནི། འདི་དག་ཆོས་དང་མི་འགལ་
ཞིང་། །སངས་རྒྱས་བསྟན་པ་ཡིན་ནོ་ཞེས། །སྨྲ་ན་སངས་རྒྱས་བསྟན་ལ་གནོད། །ཅེས་པ། གོང་དུ་བཤད་པའི་
ཁ་ན་མ་ཐོ་བ་དེ་དག་ཁོ་བོ་ཐབས་ལ་མཁས་པ་དང་། ཉམས་རྟོག་བཟང་བ་དང་སྤང་བྱ་གཉེན་པོར་བསྒྱུར་ཤེས་
པས་སངས་རྒྱས་ཀྱི་བསྟན་པ་དམ་པའི་ཆོས་དང་མཐུན་པ་ཡིན་ནོ་ཞེས་སྨྲ་ན་ཐུབ་པའི་བསྟན་པ་ལ་ཤིན་ཏུ་
གནོད་དེ། སྙད་མུ་གེ་ལ་བཏགས་ནས་སྣམ་བུ་ལ་བོར་ཚོངས་བྱེད་པ་ཡིན་ནོ། །
གསུམ་པ་བླང་དོར་གྱི་སྤྱོད་པ་བསྡུས་ཏེ་གདམས་པ་ནི། དེས་ན་བསྟན་པའི་སྒོར་ཞུགས་པས། །སངས་
རྒྱས་བསྟན་ལ་མ་ཕན་ཀྱང་། །རྣམ་པ་ཀུན་ཏུ་གནོད་མི་བྱ། །ཞེས་པ། བསྟན་པའི་སྒོར་ཞུགས་པའི་སྐྱེས་བུ་
མཁས་རྨོངས་དྲག་ཞན་ཀུན་གྱིས་གདུལ་བྱ་དང་བསྟན་པ་ལ་ཕན་པའི་ནུས་པ་ཆེན་པོ་མ་བྱུང་ནའང་། སྤྱིར་
ལས་དགེ་སྡིག་དང་ཁྱད་པར་སངས་རྒྱས་ཀྱི་གསུང་དང་འགལ་བའི་སྤྱོད་པ་གཞན་མ་དད་པ་དང་། སྲོལ་ངན་
པར་འགྱུར་བ་དག་མི་མཛད་པར་ཞུ་ཞེས་ཐུགས་བརྩེ་བས་སྨྲས་པའོ། །རིན་ཆེན་ཕྲེང་བར། གང་ཞིག་ལུས་
ངག་ཡིད་ཀྱི་ལས། །ཐམས་ཅད་ལེགས་པར་ཡོངས་བརྟགས་ཏེ། །བདག་དང་གཞན་ལ་ཕན་ཤེས་ན། །རྟག་ཏུ་
བྱེད་དེ་མཁས་པའོ། །ཞེས་པ་དང་། སྐྱེས་རབས་སུ། བདག་ལ་ཕན་འདོད་དུག་ཅན་མི་ཟ་བཞིན། །ཆོས་མིན་
འདྲེས་པའི་བདེ་བ་མི་འདོད་དོ། །ཞེས་གསུངས་སོ། །
གཉིས་པ་རང་བཟོའི་ནོར་པ་སྣ་ཚོགས་པ་ཚར་གཅད་པ་ལ་གསུམ། མདོ་བསྐུལ་ལ་སོགས་ལག་ལེན་
ནོར་པ་དོར་བྱར་བསྟན་པ། བཀའ་ལུང་རྣམ་དག་ཁྱད་དུ་གསོད་པ་དགག་པ། འབྲེལ་མེད་བླུན་ཚིག་ཡིད་ཆེས་
བྱེད་པ་དགག་པའོ། །དང་པོ་ལ་གཉིས་ལས། དང་པོ་བླུན་པོའི་རྣམ་ཐར་མཁས་པས་ཁྲེལ་བར་བསྟན་པ་ནི།
མདོ་བསྐུལ་ལ་སོགས་བྱ་བ་ཀུན། །འདུལ་བའི་གཞུང་དང་མཐུན་པར་གྱིས། །མདོ་བསྐུལ་རིང་མོ་ཞེས་བྱ་བ། །བཀའ་
ལ་ནོར་པར་བྱེད་པ་མཐོང་། །མདོ་རྒྱུད་ཀུན་ལས་འདི་མ་གསུངས། །འདི་འདྲའི་རིས་ཀྱི་ཆོས་འཕེལ་ན། །བསྟན་
པའི་རྩ་བ་ནུབ་པར་འགྱུར། །ཞེས་པ། འདུལ་བར། གཙུག་ལག་ཁང་གི་བདག་པོ་དང་ལྷ་རྣམས་ལ་ཕན་པའི་
ཕྱིར་སངས་རྒྱས་ཀྱི་ཞལ་ནས་གསུངས་པའི་ཚིགས་སུ་བཅད་པ་འདོན་པར་གསུངས་པ་དང་། ཚེས་གྲངས་
བརྗོད་པ་ལ་སོགས་འཕྲལ་གྱི་བྱ་བ་རྣམས་རིམ་གྱིས་བྱེད་པ་དང་། གློ་བུར་གྱི་བྱ་བ་རྣམས་ཀྱང་གུས་པའི་སྒོ་
ནས་ལུང་བྱ་བའི་ཕུང་པོ་ལས་གསུངས་པ་ལྟར་བསྒྲུབ་པར་བྱའོ། །དེ་ཡང་གཙུག་ལག་ཁང་གི་ཀ་བའི་བར་སྲད་
བུ་ལ་ཤིང་གི་ཐུར་མ་བརྒྱུས་ནས་གནས་བརྟན་གྱིས་ཉིན་རེ་བཞིན་ཐུར་མ་བཤུགས་ཏེ། དེ་ལ་བལྟས་ནས་དགེ་
འདུན་གྱིས་ཚེས་གྲངས་གོ་བར་བྱེད་པ་དང་། མདོ་འདོན་པར་བསྐུལ་བ་ཡིན་ནོ། །དེ་ལ་བཀའ་གདམས་པ་~124~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དང་འདུལ་འཛིན་ཁ་ཅིག་མདོ་བསྐུལ་རིང་མོ་ཞེས་བྱ་བ། ཀྱཻ་གསོན་ཅིག་དགེ་འདུན་བཙུན་པ་རྣམས། །ཚངས་
པ་བརྒྱ་བྱིན་རྒྱལ་ཆེན་དང་། །ཆོས་སྐྱོང་གཙུག་ལག་སྲུང་མ་དང་། །ལྷ་ཀླུ་ལ་སོགས་སྡེ་བརྒྱད་དང་། །ཆོས་རྒྱལ་
རྗེ་བློན་ཡོན་བདག་དང་། །ཕ་མ་མཁན་པོ་སློབ་དཔོན་དང་། །མཐའ་ཡས་སེམས་ཅན་དོན་སླད་དུ། །ཞལ་ནས་
གསུངས་པ་འདི་བརྗོད་ཞུ། །ཞེས་པའི་མཇུག་ཏུ་ཨུ་ཧཱུ་ལགས་ཟེར་བ་དང་། སྟོན་པ་མན་ངག་གཉིས་གསུངས་
ཏེ༑ ཞེས་པ་ལ་སོགས་ཤླཽ་ཀ་ལྔ་དང་། ཡང་ཁ་ཅིག་ཐུབ་ཆེན་རྒྱལ་བའི་སྲས་པོ་དག །ཞེས་སོགས་ཤླཽ་ཀ་བཞི་
ཙམ་བརྗོད་པ་ཡོད་ནའང་། སངས་རྒྱས་ཀྱིས་མ་གསུངས་པའི་རང་བཟོ་ཡིན་པས་དོར་ལ། འདུལ་བར་
གསུངས་པ་ནི། དགེ་འདུན་འདུས་པའི་དབུས་སུ་ཕྱག་བྱས་ཏེ། གུས་པའི་ཚུལ་གྱིས་དགེ་འདུན་བཙུན་པ་
རྣམས་གསན་དུ་གསོལ། དེ་ནི་ཟླ་བ་ཡར་གྱི་ངོའི་ཚེས་གཅིག་ལགས་ཏེ། གཙུག་ལག་ཁང་གི་བདག་པོ་དང་།
གཙུག་ལག་ཁང་གི་ལྷ་རྣམས་ཀྱི་སླད་དུ། ཚིགས་སུ་བཅད་པ་རེ་བཀླག་ཏུ་གསོལ། ཞེས་ལན་གཅིག་བསྐུལ་
ནས། ཞལ་ནས་གསུངས་པའི་ཚིགས་བཅད་འདོན་པ་ཡིན་ནོ། །མི་མ་ཡིན་གནས་པའི་རྟེན་ཤིང་ལྗོན་པ་ལ་
སོགས་པའི་མདུན་དུའང་འདོན་པར་གསུངས་སོ། །རང་བཟོའི་ཆོས་ལོག་འཕེལ་ན་བསྟན་པའི་རྩ་བའི་ཆོས་
ལུགས་བཟང་པོ་འདི་དག་ནུབ་པར་འགྱུར་རོ། །དཔེར་ན་ཁྲག་གི་རྩ་ནང་དུ་མཁྲིས་པ་ཞུགས་པས་ཀྵ་ཡའི་ནད་
ཆེན་པོར་འགྱུར་བ་བཞིན་ནོ། །
སངས་རྒྱས་གསུངས་པའི་ཆོ་ག་ཀུན། །སླ་བར་གྱུར་ཀྱང་མི་བྱེད་ལ། །སངས་རྒྱས་ཀྱིས་ནི་མ་གསུངས་
ན༑ ༑དཀའ་ཡང་འབད་ནས་བྱེད་པ་མཚར། །ཞེས་པ། སྟོན་པས་སྒྲུབ་པར་གསུངས་པའི་ཆོ་ག་བྱ་བར་སླར་
ཡང་མི་བྱེད་པར་རང་བཟོའི་ཆོས་མིན་དཀའ་ཡང་འབད་ནས་སྒྲུབ་པར་བྱེད་པ་བཞད་གད་ཀྱི་གནས་སོ། །
གཉིས་པ་ནོར་པའི་ཕྱོགས་འཛིན་ཧ་ཅང་ཐལ་བར་བསྟན་པ་ནི། སངས་རྒྱས་གསུང་དང་མི་མཐུན་
ཀྱང་། །འདི་འདྲ་བདེན་པར་འདོད་ན་ནི། །ལག་ལེན་ཕྱིན་ཅི་ལོག་གཞན་ཡང་། །འཁྲུལ་ཞེས་བརྗོད་པར་མི་
ནུས་ཏེ། ལུང་དང་འགལ་བའི་ཆོས་ཡིན་པར། །རང་བཟོ་ཐམས་ཅད་མཚུངས་པ་ལ། །ཞེས་པ། སངས་རྒྱས་ཀྱི་
གསུང་དང་མི་མཐུན་ཀྱང་ཚིག་དོན་འཐད་པ་འདྲ་བར་སྣང་ཡང་། བདེན་པར་བཟུང་ནས་ལག་ལེན་བྱས་ཀྱང་
ནོར་པའི་སྐྱོན་མེད་དོ་སྙམ་ན། མུ་སྟེགས་ཀྱི་ལག་ལེན་ཆུ་བོ་གངྒཱར་ཁྲུས་བྱེད་པ་དང་། མེ་ལྔ་བསྟེན་པ་དང་།
དཀའ་ཐུབ་དྲག་པོ་ལ་སོགས་པ་རྣམས་ལའང་ནོར་པ་ཡིན་ནོ་ཞེས་དགག་པར་མི་ནུས་ཏེ། སངས་རྒྱས་ཀྱིས་མ་
གསུངས་པའི་རང་བཟོ་ཡིན་པར་ཐམས་ཅད་མཚུངས་པའི་ཕྱིར།
འགའ་ཞིག་བདེན་ལ་འགའ་ཞིག་ནི། །བརྫུན་པ་ཡིན་ཞེས་དཔྱད་མི་རུང་། །མུ་སྟེགས་ལ་སོགས་ཆོས་~125~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལོག་ཀྱང་། །སུན་དབྱུང་བར་ནི་མི་ནུས་ཏེ། །ལུང་རིགས་མེད་པར་མཚུངས་པ་ལ། །བདེན་བརྫུན་དབྱེ་བར་
རུང་མ་ཡིན། །ཞེས་པ། ཤིན་ཏུ་ལྐོག་གྱུར་གྱི་དོན་གཏན་ལ་འབེབས་པ་ལ། ལུང་རྣམ་དག་ཡིད་ཆེས་ཀྱི་གནས་
སུ་མཁས་བླངས་ནས་བླང་དོར་བྱེད་པ་མཁས་པའི་བྱ་བ་ཡིན་མོད། རྒྱལ་བའི་གསུང་དང་འགལ་བའི་རང་
བཟོའི་ཆོས་ལ་ཕན་ཚུན་འགའ་ཞིག་བདེན་ལ་འགའ་ཞིག་བརྫུན་ཞེས་དཔྱད་དུ་མི་རུང་སྟེ། ཐམས་ཅད་བརྫུན་
ཁྲིགས་ཀྱི་ཆོས་ལོག་ལུང་རིག་རྣམ་དག་གི་སྒྲུབ་བྱེད་མེད་པར་མཉམ་པའི་ཕྱིར་རོ། །
གཉིས་པ་ལུང་རྣམ་དག་ཁྱད་དུ་གསོད་པ་དགག་པ་ནི། ལ་ལ་རྫོགས་པའི་སངས་རྒྱས་ཀྱི། །གསུང་རབ་
ཚིག་དོན་ཟབ་མོ་དང་། །གྲུབ་ཐོབ་རྣམས་དང་མཁས་རྣམས་ཀྱི། །ཤིན་ཏུ་ལེགས་པར་བཤད་པའི་ཆོས། །ཚིག་
གི་ན་ཡ་ཡིན་པས་ན། །དགོས་པ་མེད་པར་དོར་ཞེས་ཟེར། །ཞེས་པ། ལུང་གི་ཆོས་རྣམ་པར་དག་པ་ཐོས་པའི་
བག་ཆགས་སེམས་རྒྱུད་ལ་ཅུང་ཟད་མེད་ཅིང་། ཚེ་རབ་དུ་མར་དམ་པའི་ཆོས་སྤོང་བའི་ལས་ངན་བསགས་པ་
ལ་ལ། རྫོགས་པའི་སངས་རྒྱས་ཀྱིས་གསུངས་པའི་མདོ་རྒྱུད་རྣམས་དང་། མཆོག་གི་དངོས་གྲུབ་བརྙེས་པའི་
གྲུབ་ཐོབ་ཆེན་པོ་རྣམས་དང་། བསྟན་འཛིན་གྱི་སྐྱེས་བུ་རྒྱན་དྲུག་ལ་སོགས་པས་གསུངས་པའི་བསྟན་བཅོས།
གང་ཞིག་རྒྱལ་བས་གསུངས་པ་འབའ་ཞིག་གི །དབང་བྱས་རྣམ་གཡེང་མེད་ཡིད་ཅན་གྱིས་བཤད། །ཐར་པ་
ཐོབ་པའི་ལམ་དང་རྗེས་མཐུན་པ། །དེ་ཡང་དྲང་སྲོང་བཀའ་བཞིན་སྤྱི་བོས་བླང་། །ཞེས་གསུངས་པ་དང་མཐུན་
པའི་ལེགས་བཤད་རྣམས་ལ་ཚིག་གི་ན་ཡ་ཡིན་པས་ཐོས་བསམ་བྱེད་པ་ལ་དགོས་པ་མེད་དོ་ཞེས་ཟེར་ཞིང་།
དམ་པའི་ཆོས་སྤོང་བ་དེ་ནི་བདུད་ཀྱི་ལས་ཆེན་པོ་ཡིན་ཏེ། བློ་གྲོས་རྒྱ་མཚོས་ཞུས་པར། བདུད་ཀྱི་ལས་ནི་ཐོས་
པ་ཉུང་ངུས་བསམ་གཏན་རྙེད་པ་དང་། མང་དུ་ཐོས་ཀྱང་བདག་ལ་བསྟོད་པའོ། །ཞེས་གསུངས་སོ། །བསོད་
ནམས་ཐམས་ཅད་སྡུད་པའི་མདོར། རིགས་ཀྱི་བུ། བྱང་ཆུབ་སེམས་དཔར་དམ་བཅས་ཏེ། །བདག་སངས་
རྒྱས་སུ་གྱུར་ཅིག་ཅེས་སྨྲས་ལ། དེ་ཡང་ཐོས་པ་འཚོལ་བ་ལ་མི་བརྩོན་ན། སེམས་ཅན་ཐམས་ཅད་ཤེས་རབ་
འཆལ་བར་བྱ་བའི་ཕྱིར་ཞུགས་པ་ཡིན་ནོ་ཞེས་གསུངས་ཤིང་། ཡང་སྦྱིན་པ་དང་ཚུལ་ཁྲིམས་དང་ཐོས་པའི་
ཚོགས་གང་ཆེ་དང་མཆོག་ཏུ་གྱུར་པ་ལགས་ཞེས་ཞུས་པས། དྲི་མ་མེད་པའི་གཟི་བརྗིད། ཚོགས་གསུམ་པོ་དེ་
དག་གི་ནང་ནས་ཐོབ་པའི་ཚོགས་འབའ་ཞིག་རབ་ཅེས་བྱ། གཙོ་བོ་ཞེས་བྱ། གོང་ན་མེད་པ་ཞེས་བྱ། གོང་མའི་
ཡང་གོང་མ་ཞེས་བྱའོ། །རིགས་ཀྱི་བུ་འདི་ལྟ་སྟེ། དཔེར་ན་རིའི་རྒྱལ་པོ་རི་རབ་ཀྱི་དྲུང་ན་ཡུངས་འབྲུ་གཅིག་
འདུག་པ་དེ་བཞིན་དུ་སྦྱིན་པ་དང་ཚུལ་ཁྲིམས་ཀྱི་ཚོགས་ཀྱང་དེ་དང་འདྲ་བར་བལྟའོ། །རིའི་རྒྱལ་པོ་རི་རབ་ཇི་
ལྟ་བ་དེ་བཞིན་དུ་ཐོས་པའི་ཚོགས་བལྟ་བར་བྱའོ། །ཞེས་པ་དང་། སྐྱེས་རབས་སུ། ཐོས་ཉུང་དམུས་ལོང་སྒོམ་~126~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པའི་ཚུལ་མི་ཤེས། །ཤེས་རབ་རྒྱས་བྱེད་པ་ནི་ཐོས་པ་ཡིན། །ཐོས་པ་གཏི་མུག་མུན་སེལ་སྒྲོན་མེ་སྟེ། །ཡ་རབས་
རྣམས་དང་ཕྲད་ན་སྐྱེས་ཀྱི་མཆོག །རྐུན་པོས་འཕྲོག་ཏུ་མེད་པ་ནོར་གྱི་མཆོག །ཅེས་པ་དང་། མདོར། ཐོས་
པས་ཆོས་རྣམས་ཤེས་པར་བྱེད། །ཐོས་པས་སྡིག་ལས་ལྡོག་པར་བྱེད། །ཐོས་པས་དོན་མ་ཡིན་པ་སྤོང་། །ཐོས་
པས་མྱ་ངན་འདས་པ་ཐོབ། །ཅེས་པ་དང་། ཐོགས་མེད་ཞབས་ཀྱིས་ཐོས་པའི་བག་ཆགས་ཆུང་ངུ་དང་འབྲིང་
དང་ཆེན་པོ་དེ་ཡང་ཆོས་ཀྱི་སྐུའི་ས་བོན་དུ་བལྟ་བར་བྱའོ། །ཞེས་མང་དུ་ཐོས་པའི་ཕན་ཡོན་ཆེན་པོ་ཡོད་པ་ལ་
རྨོངས་པས་འདོད་ཆགས་དང་བྲལ་བར་གྱུར་པ་བྱོལ་སོང་གི་སྐྱེ་གནས་ལ་མངོན་པར་ཕྱོགས་པ་ཡིན་ནོ། །ཐོས་
པ་མེད་པར་བསྒོམ་པ་དེ། །འབད་ཀྱང་དུད་འགྲོའི་སྒྲུབ་ཐབས་ཡིན། །ཞེས་ཆོས་རྗེ་ཉིད་ཀྱིས་གསུངས་སོ། །
གསུམ་པ་འབྲེལ་མེད་ཀྱི་བླུན་ཚིག་ལ་ཡིད་ཆེས་བྱེད་པ་དགག་པ་ནི། ཚིག་ཀྱང་འགྲིགས་ལེགས་མི་
ཤེས་ན། །དོན་བཟང་སྨོས་ཀྱང་ཅི་དགོས་པའི། །བླུན་པོ་རྣམས་ཀྱི་རང་དགའི་ཚིག །མཁས་རྣམས་བཞད་གད་
བསྐྱེད་པ་ཡི། །འབྲེལ་མེད་སྣ་ཚོགས་བྲིས་པ་ལ། །བསྟན་བཅོས་ཡིན་ཞེས་ཉན་བཤད་བྱེད། །བླུན་པོ་དགའ་
བ་བསྐྱེད་ནུས་ཀྱི། །མཁས་རྣམས་དགའ་བ་བསྐྱེད་མི་ནུས། །དུས་དང་བློ་གྲོས་མགྲོན་དུ་གྱུར། །ཞེས་པ་ཡི་གེ་
འགོད་པའི་ཚིག་བསྒྲིག་ཀྱང་ལེགས་པར་མི་ཤེས་པ། བཟའ་གཏད་མེད་པའི་ལྟ་བ་དང་། །འདི་ཡིན་མེད་པའི་
ཉམས་མྱོང་དང་། །འདི་བྱ་མེད་པའི་སྤྱོད་པ་དང་། །ཞེས་སོགས་བླུན་ཚིག་འགའ་ཞིག་བྲིས་པའི་གླེགས་བམ་ལ་
བརྗོད་བྱའི་དོན་བཟང་པོ་འབྱུང་བ་ལྟ་ཅི་སྨོས། དེ་འདྲ་ལ་ཡང་ཆོས་དང་ཆོས་མིན་འབྱེད་མི་ཤེས་པའི་སློབ་
དཔོན་བླུན་པོ་ལ་སློབ་མ་བླུན་པོའི་ཚོགས་ཀྱིས་བསྐོར་ནས་འཆད་ཉན་བྱེད་པ་ལ་རྙེད་དང་བཀུར་སྟི་མང་པོ་
འདུ་འགོད་བྱེད་པ་འབྱུང་པ་ནི། ལུང་ལས་ཤང་ཤང་གིས། ཐོག་མ་ཁོ་ནར་བདག་བླུན་ཏེ། །དེ་ནས་བྱ་བ་འདི་
དག་བླུན། །དེ་ནས་རྒྱལ་པོ་འཁོར་བཅས་བླུན། །བླུན་པོའི་དཀྱིལ་འཁོར་དེས་རྫོགས་སོ། །ཞེས་སྨྲས་པ་དང་།
ཡང་། བྱ་རོག་དང་ཝ་སྐྱེས་འདུས་པ་ལ་ཞིང་གི་ཐ་ཆད་གྲུ་གསུམ་དུ། རི་ཡི་ཐ་ཆད་མ་ནིང་རོ། །ཤིང་གི་ཐ་ཆད་
ཨེ་རཎྜ། །འདབ་ཆགས་ཐ་ཆད་བྱ་རོག་དང་། །གཅན་གཟན་ཐ་ཆད་ཝ་སྐྱེས་དང་། །ཐ་ཆད་ཚོགས་ཀུན་འདུས་
ལ་ལྟོས། །ཞེས་པ་དང་། དྲུག་སྡེ་རྣམས་ཀྱིས། ཆོས་དང་ཆོས་མིན་མི་ཤེས་པའི། །བླུན་པོ་དག་ལ་དགའ་བར་
བྱས། །བདག་ཀྱང་རྙེད་དང་ལྡན་པར་གྱུར། །ཞེས་པ་ལྟར་བླུན་པོ་རྣམས་ཁེ་དང་ཟླ་བར་འབད་པའི་དུས་དང་
བློ་གྲོས་ཆུད་ཟོས་པར་འགྱུར་རོ། །
གསུམ་པ་མཇུག་བསྡུས་ཏེ་ཐོས་པའི་སྒོམ་པ་ཉམས་སུ་བླང་བར་གདམས་པ་ལ་གཉིས་ལས། དང་པོ་
ལུང་རྣམ་དག་ཡིད་ཆེས་ཀྱི་གནས་སུ་བྱ་བ་ནི། ཀྱེ་མ་སངས་རྒྱས་བསྟན་པ་ནི། །འདི་ལྟར་གྱུར་པ་ད་གཟོད་གོ །དེས་~127~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ན་སངས་རྒྱས་གསུང་རབ་དང་། །མཁས་པ་རྣམས་ཀྱི་བསྟན་བཅོས་ཀྱི། །ཚིག་དོན་ལ་ནི་བྱིན་རླབས་ཡོད། །ཅེས་
པ༑ ཐུབ་པའི་བསྟན་པ་ཉམ་ཆུང་བའི་ཚུལ་གཟིགས་པས་ཐུགས་སྐྱོ་བར་གྱུར་ཏེ། ཀྱེ་མ་ཞེས་གསུངས་ནས།
རྟོགས་པའི་ཆོས་ཚུལ་ཁྲིམས་ཀྱི་བསླབ་པ་དང་ཏིང་ངེ་འཛིན་སྒོམ་པའི་གནད་མང་པོ་འཆུགས་པ་དང་། ལུང་གི་
ཆོས་སྡེ་སྣོད་ལ་འཆད་ཉན་བྱེད་པའི་ཚུལ་རང་བཟོའི་མུན་སྤྲུལ་སྨྲ་བ་མང་དུ་གཟིགས་ནས་མ་བརྟགས་པའི་ཚེ་
དམ་པའི་ཆོས་དར་བ་ལྟར་སྣང་ཡང་། ལེགས་པར་དཔྱད་པ་ན་ལྔ་བརྒྱ་པ་ཐ་མ་རྟགས་ཙམ་འཛིན་པ་ལྟ་བུར་
གྱུར་ཏོ་ཞེས་དགོངས་པའོ། །འཕགས་པ་ཀླུ་སྒྲུབ་ཀྱིས། ད་ལྟ་ཤིན་ཏུ་ངན་པའི་མིས། །རྒྱལ་བའི་བསྟན་པ་ནུབ་
ཏུ་ཉེ། །ད་ནི་ངན་སྔགས་ངན་སྤྱོད་དང་། །ལོག་པར་ལྟ་བ་མང་པོ་ཡི། །རྨོངས་པ་བདག་གིས་བཅོམ་ལྡན་གྱི། །བསྟན་
པའི་ལྗོན་ཤིང་བཅད་ཀྱིས་མེད། །ད་ནི་སྙིང་རྗེ་མེད་པ་ཡིས། །ཆོས་ལུགས་བོར་ནས་རང་བཟོ་བྱེད། །བརྐམ་
ཆགས་ཕ་རོལ་མ་མཐོང་བས། །བསྟན་པའི་རྒྱལ་མཚན་བསྙལ་གྱིས་མེད། །ད་ནི་གདུལ་དཀའ་ངོ་ཚ་མེད། །སྡིག་
ལ་དགའ་ཞིང་ཚུལ་འཆོས་བྱེད། །སྡིག་ཅན་རྣམས་ཀྱི་ཐུབ་པ་ཡི། །བསྟན་པའི་ཟམ་པ་ཅག་གིས་མེད། །ཅེས་པ་
ནས། གང་དག་འདི་འདྲའི་དུས་བབ་ཚེ། །བདེ་འདོད་རྣམས་ཀྱིས་ཕན་པའི་དོན། །ད་ནི་ལེགས་པར་བརྟག་
པའི་རིགས། །ཞེས་གསུངས་སོ། །སངས་རྒྱས་ཀྱི་གསུང་རབ་དང་བསྟན་པ་འཛིན་པར་ལུང་བསྟན་པའི་མཁས་
གྲུབ་རྣམས་ཀྱི་བསྟན་བཅོས་ཟབ་ཅིང་རྒྱ་ཆེ་བའི་དོན་ལེགས་པར་མ་རྟོགས་ཀྱང་། ཚིག་ཙམ་གུས་པས་ཁ་དོན་
བྱེད་པ་ལའང་བྱིན་རླབས་ཀྱི་ནུས་པ་ཆེན་པོ་ཡོད་དེ། དབུ་མ་བསྟོད་པའི་ཚོགས་ལ་གུས་པས་ཁ་དོན་བྱེད་པའི་
དགེ་སྦྱོང་ཞིག་ཤི་ནས་མངོན་པར་དགའ་བའི་ཞིང་དུ་སྐྱེས་ཏེ། དེའི་སློབ་དཔོན་གྱི་གདུང་ཤུགས་ཡང་ཡང་
བསམས་པས་རྨི་ལམ་དུ་འཇམ་དབྱངས་ཀྱི་ཆ་ལུགས་བྱུང་སྟེ། སློབ་དཔོན་ཐུགས་ཁྲལ་མ་མཛད་ཅིག་ཁོ་བོས་
ཁ་འདོན་བྱས་པའི་དགེ་བ་དེས་མགོན་པོ་མི་འཁྲུགས་པའི་དྲུང་དུ་སྐྱེས་ཏེ། ཐེག་ཆེན་གྱི་ཆོས་ལ་ལོངས་སྤྱོད་དོ་
ཞེས་ཟེར་བའི་ཚུལ་ལྟ་བུའོ། །
གཉིས་པ་དེ་དང་མཐུན་པའི་ཆོས་བསྟན་པ་སྒྲུབ་བྱར་གདམས་པ་ནི། འདི་འདྲ་ཉན་བཤད་བྱེད་པ་
ལ༑ ༑ཐོས་པ་ཞེས་ནི་བརྗོད་པ་ཡིན། །དེ་དོན་བརྗོད་པ་བསམ་པ་ཡིན། །ནན་ཏན་གྱིས་ནི་དེ་སྒྲུབ་པ། །སྒོམ་པ་
ཡིན་པར་ཤེས་པར་བྱ། །ཐོས་བསམ་སྒོམ་གསུམ་འདི་ལྟར་གྱིས། །འདི་ནི་སངས་རྒྱས་བསྟན་པ་ཡིན། །ཞེས་
པ། བཀའ་བསྟན་བཅོས་རྣམ་པར་དག་པ་ཉན་བཤད་བྱེད་པ་ལས་བྱུང་བ་གཙོ་བོར་ཚིག་ལ་དམིགས་པའི་ཐོས་
བྱུང་གི་ཤེས་རབ་དང་། ཚིག་དེའི་དོན་ལ་ལྟོས་པ་དང་། བྱ་བ་བྱེད་པ་དང་། འཐད་པས་གྲུབ་པ་དང་། ཆོས་ཉིད་
ཀྱི་རིགས་པས་ལེགས་པར་བརྟགས་ཏེ། འཛིན་སྟངས་དོན་དང་མཐུན་པར་ངེས་པའི་ལྟ་བ་བསམ་པའི་ཤེས་~128~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
རབ་དང་། དེ་དང་དམིགས་པ་ལ་རྩེ་གཅིག་པའི་ཏིང་ངེ་འཛིན་ཟུང་འཇུག་ཏུ་བསྒོམས་པས་རང་རིག་པའི་ཚུལ་
དུ་དོན་མ་ནོར་བར་ཤེས་པ་སྒོམ་བྱུང་གི་ཤེས་རབ་རིམ་པ་བཞིན་རྒྱུད་ལ་བསྐྱེད་པ་ནི་སངས་རྒྱས་ཀྱི་བསྟན་པ་
ཐོག་མཐའ་བར་དུ་དགེ་བ་དོན་བཟང་པོ་ཚིག་འབྲུ་བཟང་པོ་ཞེས་བྱ་བ་ཡིན་ཏེ། སོ་སོར་ཐར་པར། མང་དུ་ཐོས་
པ་ནགས་ཀྱི་ནང་དག་ཏུ། །ལང་ཚོ་ཡལ་བ་རྣམས་ཀྱང་གནས་པ་བདེ། །ཞེས་གསུངས་སོ། །ཆོས་ལ་གནས་
པའི་དགེ་སློང་ལ་གདམས་པའི་མདོར། ཐོས་པ་དང་སེམས་པ་ལ་མ་བརྟེན་པར་སྒོམ་པའི་སྦྱོར་བ་འགའ་ཞིག་
གིས་ཀྱང་ཆོས་ལ་གནས་པ་མ་ཡིན། སྒོམ་པ་ལ་མ་བརྟེན་པར་ཐོས་པ་དང་སེམས་པའི་སྦྱོར་བ་འགའ་ཞིག་
གིས་ཀྱང་ཆོས་ལ་གནས་པ་མ་ཡིན། གཉིས་ཀ་ལ་བརྟེན་ཅིང་གཉིས་ཀ་ལ་གནས་ན་དེའི་ཚེ་ཆོས་ལ་གནས་པ་
ཞེས་བྱའོ། །ཞེས་པ་དང་། ཟླ་འོད་གཞོན་ནུ་ལ་གདམས་པར། ང་ཡིས་རབ་ཏུ་མང་པོའི་ཆོས་བཤད་ཀྱང་། །ཁྱོད་
ཀྱིས་ཐོས་ནས་སྒྲུབ་པར་མི་བྱེད་ན། །ནད་པ་སྨན་གྱི་རྐྱལ་པ་ཐོགས་ན་ཡང་། །རང་གི་ནད་ནི་གསོ་བར་མི་ནུས་
བཞིན། །ཞེས་པ་དང་། མདོ་རྒྱུད་གཉིས་སུ། ཡང་དག་སངས་རྒྱས་བསྟན་པ་འདི། །ཐོས་པ་ཙམ་གྱིས་མི་
འགྲུབ་སྟེ། །དཔེར་ན་ཆུ་ཆེན་མཉན་པ་ཞིག །སྐྱེ་བོ་ཐམས་ཅད་སྒྲོལ་བྱེད་ཀྱང་། །རང་ཉིད་དེ་ནས་འཆི་བར་
འགྱུར། །མ་བསྒོམས་ཆོས་ཀྱང་དེ་བཞིན་ནོ། །ཞེས་གསུངས་པའི་ཐོས་བསམ་གྱི་གཏན་ལ་ཕབ་པའི་དོན་
ཉམས་སུ་ལེན་པ་ལ་བརྩོན་པར་བྱའོ། །སོ་སོར་ཐར་པའི་སྡོམ་པའི་སྐབས་ཀྱི་ལེགས་པར་བཤད་པ་སྟེ་དང་
པོའོ།།
 ༈ གཉིས་པ་བྱང་སེམས་ཀྱི་སྡོམ་པ་གཏན་ལ་དབབ་པ་ལ་གསུམ་ལུགས་གཉིས་མདོར་བསྟན་པ།
ཐེག་ཆེན་སེམས་བསྐྱེད་རྒྱས་པར་བཤད་པ། ཚུལ་བཞིན་སྒྲུབ་པ་བསྟན་པའི་བྱ་བར་བསྟན་པའོ། །དང་པོ་ལ་
གཉིས་ལས། གཉིས་སུ་འབྱེད་པའི་ཚུལ། ཕྱེ་བའི་དོན་ངོས་བཟུང་བའོ། །དང་པོ་ནི་སེམས་བསྐྱེད་ལ་ནི་ཉན་
ཐོས་དང་། །ཐེག་པ་ཆེན་པོའི་ལུགས་གཉིས་ཡོད། །ཅེས་པ། སྤྱིར་འདོད་པའི་དོན་གང་ཡིན་པ་དེ། སྒྲུབ་པར་
འདོད་པའི་བློ་སྔོན་དུ་གཏོང་བ་དེ། བྱ་བ་དེ་བྱེད་པའི་སེམས་བསྐྱེད་ཡིན་པས། གྲངས་དང་རིགས་མཐའ་ཡས་
པའི་ཕྱིར་བསམ་གྱིས་མི་ཁྱབ་བོ། །བྱང་ཆུབ་ཀྱི་ཕྱིར་སེམས་བསྐྱེད་པ་ལ། ཐེག་པ་དམན་པའི་མྱང་འདས་དང་།
ཐེག་པ་ཆེན་པོའི་མྱང་འདས་དོན་དུ་གཉེར་བའི་སྒོ་ནས་རིགས་གཉིས་སུ་ཡོད་དོ། །
གཉིས་པ་ལ་གཉིས་ལས། ཐེག་པ་ཆུང་ངུའི་ལུགས་ནི། །ཉན་ཐོས་རྣམས་ལ་སེམས་བསྐྱེད་གསུམ། །དགྲ་
བཅོམ་རང་རྒྱལ་སངས་རྒྱས་སོ། །ཉན་ཐོས་བསྟན་པ་ནུབ་པ་ན། །དེ་ཡི་ཆོ་ག་སྤྱོད་པ་ཉུང་། །ཞེས་པ་འཁོར་ལོ་
དང་པོའི་བཀའ་རྣམས་ལས། ལ་ལས་ཉན་ཐོས་ཀྱི་བྱང་ཆུབ་ཏུ་སེམས་བསྐྱེད་དོ། །ལ་ལས་རང་སངས་རྒྱས་ཀྱི་~129~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བྱང་ཆུབ་ཏུ་སེམས་བསྐྱེད་དོ། །ལ་ལས་བླ་ན་མེད་པའི་རྫོགས་པའི་བྱང་ཆུབ་ཏུ་སེམས་བསྐྱེད་དོ། །ཞེས་ལན་
མང་དུ་གསུངས་པས། རང་ཉིད་འཁོར་བའི་སྡུག་བསྔལ་ཐམས་ཅད་སྤངས་པའི་ཉན་ཐོས་ཀྱི་བྱང་ཆུབ་དང་།
སྲིད་པ་ཐ་མ་པའི་ཚེ་སློབ་དཔོན་ལ་རག་མ་ལས་པར་རང་ཉིད་བྱང་ཆུབ་མངོན་དུ་བྱེད་པའི་རང་སངས་རྒྱས་ཀྱི་
བྱང་ཆུབ་སྟེ། ཀླུ་སྒྲུབ་ཀྱི་ཞལ་སྔ་ནས། སངས་རྒྱས་རྣམས་ཀྱང་མི་བཞུགས་ཤིང་། །ཉན་ཐོས་རྣམས་ཀྱང་ཟད་
པ་ན། །རང་སངས་རྒྱས་ཀྱི་ཡེ་ཤེས་ནི། །རྟེན་པ་མེད་པར་རབ་ཏུ་སྐྱེ། །ཞེས་སོ། །ཐེག་དམན་རང་ལུགས་ཀྱི་
ལམ་ལ་བསླབས་ནས་ཚོགས་གཉིས་བསགས་ཏེ་ཀུན་མཁྱེན་གྱི་གོ་འཕང་མངོན་དུ་བྱེད་པར་འདོད་པ་དང་
གསུམ་མོ། །ཉན་ཐོས་ཐེག་པའི་སེམས་བསྐྱེད་ཀྱི་ཆོ་གའི་ལག་ལེན་ཟུར་དུ་བྱེད་པའི་རྣམ་གཞག་འཕགས་པའི་
ཡུལ་ན་ཡོད་པ་སྲིད་ནའང་གངས་རིའི་ཁྲོད་འདིར་མ་བྱུང་ཞིང་། ལུང་ལས། རྒྱལ་པོ་འོད་ལྡན་ལ་གླང་པོ་ཆེ་
འདུལ་བའི་མིས་སངས་རྒྱས་ཤཱཀྱ་ཐུབ་པ་ཆེན་པོའི་ཡོན་ཏན་བརྗོད་པས་སྦྱིན་པ་བཏང་ནས། དགེ་བ་རྒྱ་ཆེན་
གྱུར་པ་འདི་ཡིས་ནི། །འགྲོ་བ་རང་བྱུང་སངས་རྒྱས་གྱུར་ནས་ཀྱང་། །སྔོན་གྱི་རྒྱལ་བ་རྣམས་ཀྱིས་མ་བསྒྲོལ་
བའི། །སྐྱེ་བོའི་ཚོགས་རྣམས་བདག་གིས་བསྒྲལ་བར་བྱ། །ཞེས་པའམ། སྦྱིན་པ་འདི་ཡིས་ཤཱཀྱའི་རིགས་སྐྱེས་
ནས། །ཡོན་ཏན་རིགས་རུས་མཉམ་པའི་སངས་རྒྱས་ཉིད་གྱུར་ཏེ། །ཚངས་པའི་བར་གྱི་ཉམ་ཐག་འགྲོ་བ་
རྣམས། །ཞི་བ་འཇིགས་མེད་རྒྱ་ཆེན་སྒྲོལ་བར་ཤོག །ཅེས་པས། ཐོག་མར་སེམས་བསྐྱེད་པའི་འབྲས་བུ་མཐར་
ཕྱིན་པས་ཡབ་ཡུམ་རིགས་རུས་འཁོར་དང་སྐུ་ཚེའི་ཚད་ལ་སོགས་པ་ཇི་ལྟ་བ་བཞིན་དུ་སངས་རྒྱས་ཏེ། མཚན་
ཡང་ཤཱཀྱ་ཐུབ་པ་ཞེས་བྱ་བར་འགྱུར་བ་དང་། གྲོང་ཁྱེར་གྱི་ཕྱག་དར་བ་དབུལ་མོ་ཉུག་མོ་ཞེས་བྱ་བས་ཀྱང་།
འབད་པ་ཆེན་པོས་རས་ཀྱི་ཚལ་པ་ཏིལ་མར་གྱིས་བྱུགས་ནས། མེ་འབར་རྫ་ཆག་གྱོ་མོར་བཅུག་ནས་སྟོན་པ་
ཤཱཀྱ་ཐུབ་པ་འདི་ལྟ་བུའི་གོ་འཕང་ཐོབ་པར་གྱུར་ཅིག་སྙམ་དུ་བསམས་པས་སངས་རྒྱས་སུ་ལུང་བསྟན་ཏོ། །དེ་
བཞིན་དུ་དགེ་བ་བསྒྲུབས་ནས་སྨོན་ལམ་བཏབ་པས་དགྲ་བཅོམ་པ་དང་། རང་བྱང་ཆུབ་ཐོབ་པའི་ལུང་བསྟན་
དུ་མ་ཞིག་གནང་བས། ཉན་ཐོས་ཀྱི་སྡེ་སྣོད་ལས་གསུངས་པའི་སེམས་བསྐྱེད་ཚུལ་ནི་དེ་དག་ཡིན་ལ། ཆོ་ག་
ཡང་དོན་དེས་ཤེས་སོ། །
གཉིས་པ་ཐེག་ཆེན་གྱི་ལུགས་ལ་གཉིས་ལས། མདོར་བསྟན་པ་ནི། ཐེག་པ་ཆེན་པོའི་སེམས་བསྐྱེད་ལ། །དབུ་
མ་སེམས་ཙམ་རྣམ་པ་གཉིས། །དེ་གཉིས་ལྟ་བ་ཐ་དད་པས། །ཆོ་ག་ཡང་ནི་ཐ་དད་ཡིན། །ལྟུང་བ་དང་ནི་ཕྱིར་
བཅོས་དང་། །བསླབ་པར་བྱ་བ་སོ་སོར་ཡོད། །ཅེས་པ་འཕགས་པ་ཀླུ་སྒྲུབ་ཀྱི་རྗེས་སུ་འབྲང་པ་དབུ་མ་པའི་
ལུགས་དང་། འཕགས་པ་ཐོགས་མེད་ཀྱི་རྗེས་སུ་འབྲང་བ་སེམས་ཙམ་པའི་ལུགས་ཞེས་བྱ་བ། ཤིང་རྟ་ཆེན་~130~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པོའི་སྲོལ་གཉིས་ལ་ལྟ་བ་ཐ་དད་ཡོད་པ་ལྟར་སེམས་བསྐྱེད་ཀྱི་ཆོ་ག་དང་ངོས་འཛིན་དང་བསླབ་བྱ་དང་ལྟུང་བ་
བྱུང་ན་ཕྱིར་བཅོས་པ་ལ་སོགས་པ་སོ་སོར་ཡོད་དོ་ཞེས་གསུངས་སོ། །རྒྱ་བོད་ཀྱི་མཁས་པ་མང་པོ་ཞལ་མཐུན་
པར་འཕགས་པ་ཐོགས་མེད་སྐུ་མཆེད་སེམས་ཙམ་པའི་སློབ་དཔོན་ཡིན་ཞིང་། འཕགས་པ་བྱམས་པ་དང་
འབྲེལ་བའི་བསྟན་བཅོས་རྣམས་ཀྱང་སེམས་ཙམ་གྱི་གཞུང་ཡིན་ནོ། །ཞེས་གསུངས་པ་ནི། རྣམ་ཤེས་ཚོགས་
བརྒྱད་ངོ་བོ་ཉིད་གསུམ་ཞལ་གྱིས་བཞེས་པ་ལ་དགོངས་པར་མངོན་ཏེ། ལང་ཀར་གཤེགས་པར། བདག་མེད་
རྣམ་པ་གཉིས་པོ་དང་། །ཆོས་ལྔ་དག་དང་རང་བཞིན་གསུམ། །རྣམ་པར་ཤེས་པ་བརྒྱད་ཉིད་དེ། །ཐེག་ཆེན་
མཐའ་དག་དེར་ཟད་དོ། །ཞེས་གསུངས་པའི་ཆོས་ལྔ་ནི་མིང་དང་རྒྱུ་མཚན་དང་རྣམ་པར་རྟོགས་པ་དང་དེ་
བཞིན་ཉིད་དང་ཡེ་ཤེས་ཏེ་དང་པོ་གཉིས་ཀུན་བཏགས། བར་བ་གཉིས་གཞན་དབང་། ཐ་མ་གཉིས་ཡོངས་
གྲུབ་ཡིན་ལ། གཞན་རྣམས་གོ་སླའོ། །ཐེག་བསྡུས་སུ། ཐེག་པ་དམན་པ་ལས་ཐེག་པ་ཆེན་པོ་ཁྱད་པར་
འཕགས་ཤིང་སངས་རྒྱས་ཀྱི་བཀའ་ཡིན་པར་སྒྲུབ་པའི་ཕྱིར། ཤེས་བྱའི་གནས་དང་མཚན་ཉིད་དེར་འཇུག་
དང་། །དེ་ཡི་རྒྱུ་འབྲས་དེ་རབ་དབྱེ་བ་དང་། །བསླབ་པ་གསུམ་དང་དེ་འབྲས་སྤངས་པ་དང་། །ཡེ་ཤེས་ཐེག་པ་
མཆོག་གྱུར་ཁྱད་པར་འཕགས། །བསྟན་འདི་འདི་ལྟར་གཞན་ལ་མ་མཐོང་ངོ་། །འདི་དག་བྱང་ཆུབ་མཆོག་གི་
རྒྱུར་མཐོང་བས། །གནས་བཅུ་བསྟན་པས་ཁྱད་ཞུགས་གང་ཡིན་པ། །ཐེག་པ་ཆེན་པོ་སངས་རྒྱས་བཀར་འདོད་
དོ༑ ༑ཞེས་པའི་དོན་ཤེས་བྱའི་གནས་ནི་ཀུན་གཞི་རྣམ་ཤེས་ཏེ་འཁོར་འདས་ཀྱི་ཆོས་ཐམས་ཅད་ཀྱི་འབྱུང་གནས་
ཡིན་པའི་ཕྱིར་རོ། །མཚན་ཉིད་ནི་ངོ་བོ་ཉིད་གསུམ་དང་ཐེག་པ་ཆེན་པོའི་ལམ་ལ་འཇུག་པའི་ལམ་དེའི་རྒྱུའི་ཕ་
རོལ་ཏུ་ཕྱིན་པ་དྲུག་དང་། ཕ་རོལ་ཏུ་ཕྱིན་པ་དྲུག་ཉམས་སུ་བླངས་པའི་འབྲས་བུ་འཁོར་བར་གཞན་དོན་བྱེད་
པའི་ཚེ་མཐོ་བ་དང་གཟུགས་བཟང་པོ་ལ་སོགས་པ་དང་རིག་པའི་གནས་ཐམས་ཅད་ལ་མཁས་པ་ལ་སོགས་
པའོ། །ལམ་གྱི་རབ་ཏུ་དབྱེ་བ་ས་བཅུ་དང་ཡོན་ཏན་གྱི་རྟེན་སྡོམ་པ་དང་དགེ་བ་ཆོས་སྡུད་དང་སེམས་ཅན་དོན་
བྱེད་བསླབ་པ་གསུམ་དང་། འབྲས་བུ་སྤངས་པ་ཕུན་སུམ་ཚོགས་པ་དང་། ཡེ་ཤེས་ཕུན་སུམ་ཚོགས་པ་སྐུ་
གསུམ་དང་བཅས་པའོ། །དེ་ལ་ཀུན་གཞི་རྣམ་ཤེས་སེམས་གསལ་རིག་གི་རྒྱུན་རིགས་འདྲ་རྒྱུན་མི་ཆད་པར་
འཇུག་པ་ནི། དབུ་མ་པས་ཀྱང་། ཁས་ལེན་དགོས་ལ་བདེན་པའི་དངོས་པོར་ནི་ཐོགས་མེད་སྐུ་མཆེད་ཀྱང་མི་
བཞེད་དོ། །ཡང་དག་མ་ཡིན་ཀུན་རྟོག་ཡོད། །ཅེས་པ་ཁམས་གསུམ་གྱིས་བསྡུས་པའི་སེམས་དང་སེམས་ལས་
བྱུང་བ་ཐམས་ཅད་ཟག་པ་དང་བཅས་པའི་ལས་ཀྱི་ཀུན་སློང་དང་། ལས་དགེ་སྡིག་དང་། དེ་དག་གི་འབྲས་བུ་
བདེ་བ་དང་སྡུག་བསྔལ་རྣམས་ཡང་དག་པའི་ཀུན་རྫོབ་ཏུ་རྒྱུ་འབྲས་མི་བསླུ་བར་ཡོད་པ་རྟེན་འབྲེལ་གྱི་ཆོས་~131~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཉིད་ཡིན་པས་ཡང་དག་པར་ཡོད་དོ། །ཞེས་གསུངས་པ་འདི་ཡང་དབུ་མ་པས་མི་འགོག་སྟེ། གལ་ཏེ་འགོག་ན་
ལས་རྒྱུ་འབྲས་སུན་འབྱིན་པར་འགྱུར་བའི་ཕྱིར་རོ། །འཕགས་པའི་མཉམ་བཞག་ཡེ་ཤེས་ཡོངས་གྲུབ་དོན་
དམ་པར་གསུངས་པ་ནི། ཡེ་ཤེས་ཀྱི་འཛིན་སྟངས་ཡུལ་ཆོས་ཉིད་དང་མཐུན་པར་མངོན་སུམ་དུ་གྱུར་པའི་ཕྱིར་
དོན་དམ་པ་བསླུ་བ་མེད་པ་ཞེས་རྣམ་པར་གཞག་པ་འདི་ལ་ནི་ནང་པའི་གྲུབ་མཐའ་གང་དང་ཡང་འགལ་བ་
མེད་ཅིང་སེམས་ཀྱི་རང་རིག་པར་གསུངས་པ་ནི། སྤྱིར་ཡང་དག་ཀུན་རྫོབ་ཏུ་སེམས་རིག་ཙམ་དུ་སྐྱེ་བ་ལ་རང་
རིག་ཅེས་ཐ་སྙད་འཇོག་པ་ཡིན་ཞིང་། དེ་ལས་གཞན་པའི་རིག་བྱའི་ཡུལ་ནི་མི་བཞེད་དེ། སློབ་དཔོན་ཤཱནྟི་
པས། རལ་གྲིའི་སོ་དང་མཛུབ་རྩེ་བཞིན། །བློ་ཡིས་རང་ཉིད་མཐོང་མིན་ཀྱང་། །རང་ཉིད་སྣང་བ་འདོར་མིན་
པས། །དེ་ཕྱིར་བློ་ཡི་མཚན་ཉིད་ནི། །རང་རིག་པར་ནི་གྲུབ་པ་ཡིན། །ཞེས་གསུངས་པ་ལྟར་འདི་ཙམ་ཞིག་ནི་
བསྟན་བཅོས་འདིའང་བཞེད་པ་ཡིན་ནོ། །བཞེད་ཚུལ་འདི་དག་མ་རྟོགས་པའི་རྣམ་རིག་པའི་བདེན་དངོས་
ཁས་ལེན་གྱི་འཁྲུལ་པ་དབུ་མ་པའི་བདེན་དངོས་འགོག་པའི་རིགས་པས་གནོད་པའི་ཚུལ་ཐོགས་མེད་སྐུ་
མཆེད་ཀྱི་ཐུན་མོང་མིན་པའི་བསྟན་བཅོས་གང་ནའང་འདུག་པ་ཁོ་བོས་མ་མཐོང་ངོ་། །དེས་ན་རྣལ་འབྱོར་སྤྱོད་
པའི་དབུ་མ་པ་ཡིན་པར་མངོན་ནོ། །གལ་ཏེ་དོན་དམ་དཔྱོད་བྱེད་ཀྱི་རིགས་པས་གནོད་པའི་གཞུང་སྣང་ན་
དགག་པར་རིགས་སོ། །
གཉིས་པ་རྒྱས་བཤད་ལ་བཞི། སེམས་ཙམ་པའི་ལུགས། དབུ་མ་པའི་ལུགས། དེ་གཉིས་ཀྱི་ཁྱད་པར།
བསླབ་བྱ་རྒྱས་བཤད་དོ། །དང་པོ་ལ་ལྔ་ལས། ལེན་པ་པོ་སྣོད་རུང་དགོས་པར་བསྟན་པ་ནི། སེམས་ཙམ་པ་ཡི་
སེམས་བསྐྱེད་འདི། །བོད་ན་བྱེད་པ་མང་མོད་ཀྱི། དེ་ནི་སུ་ཡང་རུང་པ་ཡི། །གང་ཟག་རྣམས་ལ་བྱར་མི་རུང་། །ཞེས་པ་
བྱང་ཆུབ་སེམས་དཔའི་ས་ལས་གསུངས་པའི་སེམས་བསྐྱེད་ཀྱི་ཆོ་ག་ཇོ་བོ་རྗེ་ནས་བརྒྱུད་པའི་ཕྱག་ལེན་འདི་
བོད་ན་བྱེད་པ་ཤིན་ཏུ་མང་མོད་ཀྱི། སོ་སོར་ཐར་པ་དང་མི་ལྡན་པའི་གང་ཟག་ལ་བྱར་མི་རུང་སྟེ། ཚུལ་ཁྲིམས་
ལེའུར་རྒྱས་པར་གསུངས་པའི་དོན་ལམ་སྒྲོན་དུ། སོ་སོར་ཐར་པ་རིས་བདུན་གྱི། །རྟག་ཏུ་སྡོམ་གཞན་ལྡན་པ་
ལ༑ ༑བྱང་ཆུབ་སེམས་དཔའི་སྡོམ་པ་ཡི། །སྐལ་བ་ཡོད་ཀྱིས་གཞན་དུ་མིན། །ཞེས་པའི་རང་འགྲེལ་དུ། རྗེ་
བཙུན་བྱང་ཆུབ་བཟང་པོས་སྡོམ་པ་ཉི་ཤུ་པའི་འགྲེལ་པར། སོ་སོར་ཐར་པའི་སྡོམ་པ་ནི་བྱང་ཆུབ་སེམས་དཔའི་
སྡོམ་པའི་ཡན་ལག་ཏུ་གྱུར་པ་ཡིན་པས། ཕྱོགས་གཅིག་ཉིད་དུ་ཤེས་པར་བྱའོ། །དེའི་ཕྱིར་སོ་སོར་ཐར་པའི་
སྡོམ་པ་གཞན་དང་ལྡན་པ་འདིས་བྱང་ཆུབ་སེམས་དཔའི་སྡོམ་པ་ཡང་དག་པར་ལེན་པའི་སྣོད་དུ་གྱུར་པ་ལ་
བསླབ་པའི་ཚིག་འདི་ཡང་སྦྱིན་པར་བྱ་ཞེས་པའི་དོན་ཏོ། །འདི་ལ་སྲོག་གཅོད་པ་ལ་སོགས་པ་ལས་བཟློག་~132~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པའི་ཆོ་ག་གཞན་པ་ཉིད་ནི་མ་ཡིན་ཅིང་། དེ་རྣམས་ལས་ཀྱང་བཟློག་པ་མ་ཡིན་པ་ལ་ནི་བྱང་ཆུབ་སེམས་དཔའི་
སྣོད་དུ་གྱུར་པའང་ཡོད་པ་མ་ཡིན་ནོ་ཞེས་གསུངས་ཤིང་། འཕགས་པ་ཐོགས་མེད་ཀྱིས་རྣལ་འབྱོར་སྤྱོད་པའི་
གཞུང་ཐམས་ཅད་དང་། ཚུལ་ཁྲིམས་ལེའུ་ལས་རིས་བདུན་དུ་བཀོད་དེ། འཕགས་པ་ཐོགས་མེད་ནི་ཆོས་རྒྱུན་
གྱི་ཏིང་ངེ་འཛིན་ཐོབ་ཅིང་། ས་གསུམ་པའི་བྱང་ཆུབ་སེམས་དཔའ་ཡིན་པ་དང་། འཇམ་དཔལ་གྱི་རྩ་བའི་རྒྱུད་
ཆེན་པོ་ལས། ཐོགས་མེད་སྐྱེས་བུ་དམ་པ་དེས། །བསྟན་བཅོས་ཀྱི་ནི་དེ་ཉིད་རིག །ཅེས་གསུངས་པ་དང་།
མགོན་པོ་མི་ཕམ་པ་ལས་མངོན་སུམ་སྡེ་སྣོད་མ་ལུས་པ་གསན་པ་ཡིན་པ་འདི་ལ་སུ་ཞིག་ཐེ་ཚོམ་ཟ་བར་བྱེད།
དེ་ལྟ་བུའི་སེམས་ཅན་ཆེན་པོ་དེ་ལ་ཡིད་ལྡང་ཞིང་ཐེ་ཚོམ་ཟ་ན་རང་ཉིད་ཕུང་བ་ཁོ་ནར་ཟད་དོ། །ཁོ་བོའི་བླ་མ་
མཁས་པ་ཆེན་པོ་དེ་ཡང་བྱང་ཆུབ་སེམས་དཔའི་སྡེ་སྣོད་ཀྱི་འདུལ་བ་འཛིན་པ་ཆེན་པོ་ཡིན་ཅིང་། ཀླུ་སྒྲུབ་དང་
ཞི་བ་ལྷའི་གདམས་ངག་ཀྱང་ཡོད་པས་དེའི་རྗེས་སུ་འབྲང་སྟེ་བྱང་སེམས་ཀྱི་སྡོམ་པའི་རྟེན་དུ་སོ་སོར་ཐར་པའི་
རིས་བདུན་གང་རུང་ངེས་པར་དགོས་ལ། སེམས་བསྐྱེད་ཙམ་གྱི་རྟེན་དུ་དགོས་པར་མ་ངེས་ཏེ། འདི་ལྟར་ཐེག་
པ་ཆེན་པོའི་སྣོད་དུ་མ་གྱུར་པ་གང་ཡང་མེད་དོ། །སེམས་ཅན་ཐམས་ཅད་རིས་གཅིག་ཉིད་ཡིན་ཏེ། དེ་བཞིན་
གཤེགས་པའི་སྙིང་པོ་ཅན་ཡིན་ནོ། །འཕགས་པ་ལྷའི་ཞལ་སྔ་ནས། དང་པོ་གང་དང་གང་འདོད་པ། །དེ་ལ་དེ་
དང་དེ་ཉིད་སྦྱིན། །དམ་པའི་ཆོས་ལ་སྣོད་མིན་པ། །འགའ་ཡང་ཡོད་པ་མ་ཡིན་ནོ། །ཞེས་གསུངས་སོ། །དེས་
ན་རྒྱུད་མ་དག་པའང་སྨོན་པའི་རྟེན་དུ་བཞག་ལ། དག་པ་སྡོམ་པའི་རྟེན་དུ་འདོད་པ་ཡིན་ནོ། །ཆོ་ག་ལ་ཐོག་མ་
སྐྱབས་སུ་འགྲོ་བ་དང་། རྗེས་སུ་ཡི་རང་བ་དང་སྨོན་སེམས་དམ་བཅའ་ཅན་སྔོན་དུ་བཏང་སྟེ་བླ་མ་ལ་གསོལ་
བ་བཏབ་ནས། སློབ་དཔོན་གྱིས་ཁྱོད་བྱང་ཆུབ་སེམས་དཔའ་ཡིན་ནམ། བྱང་ཆུབ་ཏུ་སྨོན་ལམ་བཏབ་བམ་
ཞེས་དྲིས་ཏེ། ལན་བཏབ་པའི་རྗེས་ལ་སྡོམ་པའི་དོན་གོ་བར་བྱེད་པའི་ཚིག་མདོར་བསྡུས་པ་བརྗོད་ཅིང་། བྱང་
ཆུབ་སེམས་དཔའི་སྡོམ་པ་ལེན་པར་འདོད་དམ། འཚལ་ལོ་ཞེས་ཁས་ལེན་དུ་བཅུག་ལ། དངོས་གཞི་ནི་དུས་
གསུམ་གྱི་བྱང་ཆུབ་སེམས་དཔའི་ཚུལ་ཁྲིམས་སྡོམ་པ་དང་། དགེ་བ་ཆོས་སྡུད་དང་། སེམས་ཅན་དོན་བྱེད་
གསུམ་ལེན་ནམ། ལེན་ཏོ་ཞེས་ལན་གསུམ་བརྗོད་དོ། །རྗེས་ལ་ཕྱོགས་བཅུའི་རྒྱལ་བ་སྲས་བཅས་ལ་མཁྱེན་
པར་གསོལ་བ་དང་། བྱང་སེམས་ཀྱི་སྡོམ་པ་ལ་མ་དད་པའི་མདུན་དུ་སྨྲ་བར་མི་བྱའོ་ཞེས་གསང་བར་གདམས་
པ་དང་། ཕམ་པ་དང་ཉོན་མོངས་ཅན་ཡིན་མ་ཡིན་གྱི་ཉེས་བྱས་ཀྱང་བསྟན་པར་བྱའོ་ཞེས་འབྱུང་ངོ་། །གནས་
བརྟན་བྱང་ཆུབ་བཟང་པོས། འཇུག་པའི་སྡོམ་པ་ཕོག་ནས་སྡིག་བཤགས་དང་སྐྱབས་འགྲོ་དང་། བསྔོ་བ་སྨོན་
ལམ་ཕར་ཕྱིན་དྲུག་ལ་སློབ་པར་དམ་བཅའ་བ་རྣམས་བྱས་ཏེ། སེམས་ཅན་མ་བསྒྲལ་བ་ལ་སོགས་སྒྲོལ་བའི་~133~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཕྱིར། རྫོགས་པའི་བྱང་ཆུབ་ཏུ་སེམས་བསྐྱེད་དེ། སྔོན་གྱི་རྒྱལ་བ་སྲས་བཅས་ཀྱིས། །དངོས་པོ་ཐམས་ཅད་དང་
བྲལ་བ། །བཟུང་བ་དང་ནི་འཛིན་པ་སྤངས། །ཆོས་བདག་མེད་པ་མཉམ་པ་ཉིད། །རང་སེམས་གཟོད་མ་ནས་
མ་སྐྱེས་པ། སྟོང་བ་ཉིད་ཀྱི་ངོ་བོར་སེམས་བསྐྱེད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་སེམས་
བསྐྱེད་དོ། །བདུད་ཕམ་པ་དང་། ཆོས་འཁོར་བསྐོར་བ་དང་ཚོགས་བསྡུས་པ་དེ་བཞིན་དུ་བདག་གིས་ཀྱང་
བགྱིའོ་ཞེས་སེམས་བསྐྱེད་ནས་དགེ་བ་བསྔོ་བ་དང་། སེམས་ཅན་བསྒྲལ་བ་དང་ཕར་ཕྱིན་དྲུག་ལ་སློབ་པ་དང་།
རྒྱལ་སྲས་སྙིང་རྗེ་ཅན་རྣམས་ཀྱི་རྗེས་སུ་འཇུག་པ་དམ་འཆའ་ཞིང་། བདག་བྱང་ཆུབ་སེམས་དཔའ་ལག་པར་
བཟུང་དུ་གསོལ་ཞེས་བརྗོད་ནས། མཇུག་ཏུ། སེམས་ཅན་ཐམས་ཅད་བདེ་དང་ལྡན་གྱུར་ཅིག །ངན་འགྲོ་
ཐམས་ཅད་རྟག་ཏུ་སྟོངས་པར་ཤོག །བྱང་ཆུབ་སེམས་དཔའ་གང་དག་སར་བཞུགས་པ། །དེ་དག་ཀུན་གྱི་སྨོན་
ལམ་འགྲུབ་པར་ཤོག །ཅེས་ལན་གསུམ་བརྗོད་པར་བཤད་དོ། །སློབ་དཔོན་དགྲ་ལས་རྣམ་རྒྱལ་བས། ཡན་
ལག་བདུན་པ་དང་སྐྱབས་སུ་འགྲོ་བ་དང་། བདག་དབུལ་བ་སྤྱོད་འཇུག་བཞིན་དུ་བྱས་ཏེ། སེམས་བསྐྱེད་པའི་
ཚིག་སྤྱོད་འཇུག་དང་འདྲ་རུང་གིས་སྨོན་འཇུག་ཕྱོགས་གཅིག་ཏུ་བྱས་ནས་བྱང་སེམས་ཀྱི་སྡོམ་པ་བཟུང་བ་ལ་
མོས་པ་བརྟན་པོ་ཡོད་ན་སྦྱིན་པའི་ཆོ་ག་སྤྱོད་འཇུག་གི་ཚིག་གིས་སེམས་བསྐྱེད་པ་རྣམས་དོར་ནས། བསླབ་པ་
ལ་གནས་པར་བགྱི། ཞེས་པའི་ཤླཽ་ཀ་གཉིས་བརྗོད་དེ། དགའ་བ་སྒོམ་པ་ལ་སོགས་པ་བྱེད་པར་བཤད་དོ། །བྱང་
སེམས་ལས་དང་པོ་པ་ལ་སྡོམ་པའི་ཚུལ་ཁྲིམས་གཙོ་བོ་ཡིན་ཏེ་ཡི་དམ་གྱི་སྤྱོད་པའོ། །མོས་སྤྱོད་པ་ལ་དགེ་བ་
ཆོས་སྡུད་གཙོ་བོ་ཡིན་ཏེ་ཏིང་ངེ་འཛིན་གྱི་སྤྱོད་པའོ། །སར་ཞུགས་པ་ལ་སེམས་ཅན་དོན་བྱེད་གཙོ་བོ་ཡིན་ཏེ་
སེམས་ཅན་བསྟེན་པའི་སྤྱོད་པའོ། །ཞེས་གསུངས་སོ། །
གཉིས་པ་རྨི་ལམ་གྱི་རྗེས་འབྲང་ནོར་པར་བསྟན་པ་ནི། ལ་ལ་སྐྱེས་པ་འགའ་ཞིག་གི །རྨི་ལམ་གྱི་ནི་
རྗེས་འབྲངས་ནས། །སེམས་ཅན་ཀུན་ལ་སེམས་བསྐྱེད་བྱེད། །རྨི་ལམ་བདུད་ཀྱི་མིན་ན་རུང་། །ཞེས་པ། རྨི་
ལམ་ལ་མཚན་འཛིན་ཆེ་བའི་སློབ་དཔོན་འགའ་ཞིག །རང་ཉིད་སྟན་མཐོན་པོ་ལ་འདུག་ནས་སེམས་ཅན་
རིགས་མི་གཅིག་པ་མང་པོ་འདུས་པ་ལ། འཇུག་པ་སེམས་བསྐྱེད་ཀྱི་ཆོ་ག་བྱེད་པ་རྨི་བས། མདོར། དེ་ཚེ་ལྷ་མི་
སྟོང་ཕྲག་བརྒྱ། །བྱང་ཆུབ་ཏུ་ནི་སེམས་བསྐྱེད་དོ། །ཞེས་གསུངས་པ་དང་མཐུན་པར་བསམས་ནས། གང་ཟག་
སུ་རུང་རུང་ལ་ཆོ་ག་དེ་བྱེད་དེ། རྒྱལ་བ་སྲས་བཅས་ཀྱིས་བྱིན་གྱིས་བརླབས་པའི་རྨི་ལམ་མཐོང་བ་ཡིད་ཆེས་
ཀྱི་གནས་སུ་རུང་བ་མདོ་རྒྱུད་རྣམས་ནས་གསུངས་མོད་ཀྱི། ལྟ་སྤྱོད་ཕྱིན་ཅི་ལོག་ཏུ་བསྒྱུར་པའི་རྨི་ལམ་བདུད་
ཀྱིས་བྱིན་གྱིས་བརླབས་པ་མང་བས་གང་ཡིན་བརྟོལ་མེད་པའི་རྨི་ལམ་མཁས་པའི་ལུང་རིགས་ཀྱིས་གནོད་~134~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བྱེད་འབབ་པ་ནི། བདུད་ཀྱིས་བྱིན་གྱིས་བརླབས་པ་མིན་ན་རུང་ངོ་། །
གསུམ་པ་དེ་ལ་ལུང་གིས་གནོད་བྱེད་བརྗོད་པ་ནི། བྱང་ཆུབ་སེམས་པའི་ས་དང་ནི། །མར་མེ་མཛད་
ཀྱིས་བཀག་ཕྱིར་དང་། །ཆོ་ག་ལས་ཀྱང་བསལ་བའི་ཕྱིར། །ལུགས་དེ་སངས་རྒྱས་བསྟན་པ་ཡིན། །ཞེས་པ།
འཕགས་པ་ཐོགས་མེད་ཀྱིས་སའི་དངོས་གཞི་ས་བཅུ་བདུན་གསུངས་པའི་བྱང་ཆུབ་སེམས་དཔའི་སར་ཚུལ་
ཁྲིམས་ཀྱི་ཕར་ཕྱིན་གཏན་ལ་འབེབས་པའི་སྐབས་སུ། སྲུང་བར་སླ་བ་སོ་སོར་ཐར་པའི་སྡོམ་པ་ཙམ་ཡང་མི་
ལྡན་པ་ལ་རང་དོན་ཁྱད་དུ་བསད་པའི་བྱང་སེམས་ཀྱི་སྡོམ་པ་འབོགས་པ་བཀག་ཅིང་དེ་དང་མཐུན་པར་དཔལ་
ལྡན་ཨ་ཏི་ཤ་དང་ཆོ་གའི་གཞུང་ལས་ཀྱང་བཀག་པའི་ཕྱིར། སྐྱེ་བོ་སྡིག་པ་སྣ་རེ་ཙམ་ཡང་མི་སྤོང་བ་ལ་འཇུག་
པ་སེམས་བསྐྱེད་འབོགས་པ་ནི་བསྟན་པའི་བྱ་བ་མ་ཡིན་ནོ། །
བཞི་པ་བླུན་པོའི་བབ་ཅོལ་ཟེར་ལུགས་བརྗོད་པ་ནི། ཁ་ཅིག་བླུན་པོ་སྡིག་པ་ཅན། །ཡིན་ཀྱང་དེར་
ཚོགས་ཐམས་ཅད་ནི། །སོ་སོར་ཐར་པའི་སྡོམ་པ་ཅན། །བྱང་ཆུབ་སེམས་དཔའི་སྡེ་སྣོད་ལ། །མཁས་པ་ཤ་སྟག་
ཡིན་ནོ་ལོ། །ཞེས་པ། ཆོས་ཀྱི་གོ་བ་ཡོད་པར་རློམ་པ་ཁ་ཅིག   །འཇུག་པ་སེམས་བསྐྱེད་འབོགས་པའི་ཁྲོད་
དེར་ཚོགས་ཕྱིན་ཆད་ཆོས་དེའི་སྣོད་དུ་རུང་བའི་གང་ཟག་སོ་སོར་ཐར་པའི་སྡོམ་པ་དང་ལྡན་པ་བྱང་སེམས་ཀྱི་
སྡེ་སྣོད་ལ་མཁས་པ་ཤ་སྟག་ཡིན་པས་ཁྱབ་སྟེ། སྐལ་མེད་ཡིན་ན་མི་འོང་བའི་ཕྱིར་ཟེར་ལོ། །
ལྔ་པ་མཁས་པས་བརྟགས་ནས་འཇུག་པར་གདམས་པ་ནི། འདི་འདྲའི་ཚིག་ལའང་བདེན་ཚིག་
ཡོད། །སེམས་ཡོད་རྣམས་ཀྱིས་འདི་ལ་དཔྱོད། །གལ་ཏེ་འདི་འདྲའི་ཚིག་བདེན་ན། །དེ་ལས་མི་བདེན་གཞན་
ཅི་ཡོད། །དེས་ན་ཆོས་ཀྱི་རྗེས་འབྲང་བའི། །མཁས་པ་རྣམས་ཀྱིས་ལུགས་འདི་སྤོངས། །ཞེས་པ། བཤད་མ་
ཐག་པའི་བླུན་ཚིག་དེ་ལྟ་བུའང་བདེན་པར་འཛིན་པའི་བླུན་པོའི་རྗེས་འབྲང་ཡོད་དེ། བདེན་བརྫུན་འབྱེད་པའི་
བློ་གྲོས་དང་ལྡན་པ་ཡོད་ན་ལེགས་པར་དཔྱོད་ཅིག །གལ་ཏེ་འདི་འདྲ་བདེན་ན་འདི་ལས་བདེན་པའི་དོན་གྱིས་
སྟོང་པའི་བརྫུན་ཚིག་གཞན་ཅི་ཡོད་དེ། ཐར་པ་ཐོབ་པའི་ཕྱིར་རྩེ་གསུམ་ལ་མཆོང་བ་ཡང་བློ་ལྡན་ཡིན་པར་
འགྱུར་རོ། །དེས་ན་དབང་པོ་རྣོན་པོས་ལུང་རིགས་རྣམ་དག་གིས་ལེགས་པར་བརྟགས་ནས་བླང་དོར་བྱེད་པའི་
མཁས་པ་རྣམས་ཀྱིས་རྨོངས་པའི་ལུགས་འདི་སྤོངས་ཤིག །
གཉིས་པ་དབུ་མའི་ལུགས་ནི། དབུ་མའི་ལུགས་ཀྱི་སེམས་བསྐྱེད་འདི། །སེམས་ཅན་ཀུན་གྱིས་ལེགས་
ཐོབ་ན། །རྫོགས་སངས་རྒྱས་ཀྱི་རྒྱུར་འགྱུར་ཞེས། །མདོ་དང་བསྟན་བཅོས་རྣམས་ལས་གསུངས། །ཞེས་པ།
སྡོང་པོ་བཀོད་པ་དང་ནམ་མཁའི་སྙིང་པོའི་མདོའི་རྗེས་སུ་འབྲངས་ནས་འཇམ་པའི་དབྱངས་ཀྱི་བཀའ་སྲོལ་ལ། ~135~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འཕགས་པ་ཀླུ་སྒྲུབ་ཀྱི་ཕྱག་ལེན་དཔལ་ལྡན་ཞི་བ་ལྷ་ལས་བརྒྱུད་པའི་ཆོ་ག་ལ། ཐོག་མར་སེམས་བསྐྱེད་
དགོས་པའི་འཐད་པ། སེམས་བསྐྱེད་ཀྱི་རང་བཞིན་ངོས་འཛིན། ལེན་པའི་ཆོ་ག །བླངས་ནས་མ་ཉམས་པར་
སྲུང་ཚུལ་རྣམས་བརྗོད་ལ། གསོལ་བ་བཏབ་ནས་ཡན་ལག་བདུན་པ་དང་། སྐྱབས་སུ་འགྲོ་བ་ལ་སོགས་པ་བྱ་
སྟེ༑ ལུས་དང་ལོངས་སྤྱོད་སེམས་ཅན་ལ་ལྟོས་པ་མེད་པར་སྦྱིན་པ་དང་། རྒྱལ་བ་སྲས་བཅས་ལ་ཕུལ་ནས་སྔོན་
གྱི་སངས་རྒྱས་རྣམས་ཀྱིས་སེམས་ཅན་གྱི་དོན་དུ་སྨོན་འཇུག་བྱང་ཆུབ་མཆོག་ཏུ་ཐུགས་བསྐྱེད་པ་ལྟར། བདག་
གིས་ཀྱང་སེམས་བསྐྱེད་པར་བགྱིའོ། །ཞེས་ལན་གསུམ་བརྗོད་ནས། མཇུག་ཏུ་རང་གཞན་དགའ་བ་སྒོམ་པ་
དང་། བསླབ་བྱ་རྒྱས་བསྡུས་སྐབས་དང་སྦྱར་ནས་བརྗོད་པ་དང་། གཏང་རག་ཏུ་དཀོན་མཆོག་མཆོད་པ་དང་
སྦྱིན་གཏོང་ཅི་ནུས་བྱེད་པ་ཡིན་ནོ། །ལུང་འདི་པཎྜི་ཏ་པུནྱ་ཤྲཱི་ལས་བརྒྱུད་པའི་ས་སྐྱ་པའི་ཕྱག་ལེན་ཡིན་ཏེ།
རྒྱས་པར་ཆོས་རྗེ་ཉིད་ཀྱིས་མཛད་པའི་ཆོ་ག་ཆེན་པོར་ཤེས་པར་བྱའོ། །
དེ་ཡང་སྡོང་པོ་བཀོད་པ་དང་། །སྐལ་བཟང་ནམ་མཁའི་སྙིང་པོ་དང་། །དཀོན་རྩེགས་རྒྱལ་པོ་གདམས་
པ་ཡི། །མདོ་སྡེ་ལ་སོགས་རྣམས་སུ་ལྟོས། །འཕགས་པ་ཀླུ་སྒྲུབ་ཀྱིས་མཛད་དང་། །རྒྱལ་སྲས་ཞི་བ་ལྷས་མཛད་
པའི། །བསྟན་བཅོས་ལ་སོགས་རྣམས་ལས་གསུངས། །ཞེས་པ། སྡོང་པོ་བཀོད་པར། འཇམ་དཔལ་གྱིས་ཆོས་
བསྟན་པའི་ཚེ། རྒྱ་མཚོའི་ཀླུ་སྟོང་ཕྲག་བཅུ་རྫོགས་པའི་བྱང་ཆུབ་ཏུ་སེམས་བསྐྱེད་པ་དང་། བསྐལ་པ་བཟང་
པོར། ང་ནི་སྔོན་ཚེ་སྨན་པར་གྱུར་པ་ན། །དེ་བཞིན་གཤེགས་པ་ཤཱཀྱ་ཐུབ་དེ་ལ། །འཇམ་གང་ཞིག་ནི་དབུལ་བ་
བྱས་ནས་ཀྱང་། །དང་པོ་བྱང་ཆུབ་མཆོག་ཏུ་སེམས་བསྐྱེད་དོ། །ཞེས་པ་ལ་སོགས་པ་དང་། ནམ་མཁའི་སྙིང་
པོའི་མདོར། བྱང་སེམས་རྒྱལ་པོ་དང་བློན་པོ་དང་དམངས་ཕལ་པ་ལ་ལྟུང་བ་བྱུང་བར་གསུངས་པ་དང་། རྒྱལ་
པོ་ལ་གདམས་པར། རྒྱལ་པོ་ཆེན་པོ་ཁྱོད་བྱ་བ་མང་ལ་བྱེད་པ་མང་སྟེ་ཉིན་མཚན་དུ་སྦྱིན་པ་ནས་ཤེས་རབ་ཀྱི་
བར་ལ་བསླབ་པར་མི་ནུས་ཏེ་ཞེས་པ་ནས། ཁྱོད་རྒྱལ་སྲིད་ཀྱང་བྱེད་ལ་རྒྱལ་པོའི་བྱ་བ་ཡང་ཉམས་པར་མི་
འགྱུར་ཅིང་། བྱང་ཆུབ་ཀྱི་ཚོགས་ཀྱང་ཡོངས་སུ་རྫོགས་པར་འགྱུར་རོ་ཞེས་པ་དང་། འཕགས་པ་ཀླུ་སྒྲུབ་ཀྱིས།
སེམས་ཅན་ཐམས་ཅད་བྱང་ཆུབ་ཏུ། །སེམས་བསྐྱེད་བཅུག་ཅིང་བསྟེན་བྱས་ནས། །རི་དབང་རྒྱལ་པོ་ལྟར་
བརྟན་པའི། །བྱང་ཆུབ་སེམས་དང་རྟག་ལྡན་གྱུར། །ཞེས་པ་དང་བསླབ་བཏུས་སུ། བར་འགྲོ་བའི་མདོ་དྲངས་
ཏེ༑ གཡོ་སྒྱུས་སེམས་བསྐྱེད་པ་ཡང་། སངས་རྒྱས་ཀྱི་རྒྱུར་གསུངས་ན། དགེ་བ་སྣ་འགའ་བྱས་ཏེ་སེམས་
བསྐྱེད་པ་ལྟ་ཅི་སྨོས། ཞེས་པ་དང་། གཙུག་ན་རིན་པོ་ཆེས་ཞུས་པར། ཤེས་རབ་ཀྱི་ཕ་རོལ་ཏུ་ཕྱིན་པའི་སྤྱོད་པ་
ཡོངས་སུ་དག་པ་འདི་བསྟན་པའི་ཚེ་འཁོར་དེའི་ནང་ན་ལྷ་དང་མིའི་སྲོག་ཆགས་ཁྲི་ཉིས་སྟོང་གིས་བླ་ན་མེད་~136~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པའི་བྱང་ཆུབ་ཏུ་སེམས་བསྐྱེད་དོ། །ཞེས་གསུངས་སོ། །ཡང་ཀླུའི་རྒྱལ་པོ་རྒྱ་མཚོས་ཞུས་པའི་མདོར། ཀླུ་ཁྲི་
ཉིས་སྟོང་སེམས་བསྐྱེད་པར་གསུངས་སོ། །
གསུམ་པ་ལུགས་གཉིས་ཀྱི་ཁྱད་པར་ལ་བཞི། ལེན་པ་པོ་གང་གི་ཁྱད་པར། ལེན་ཚུལ་ཆོ་གའི་ཁྱད་
པར། དོན་དམ་སེམས་བསྐྱེད་ཆོ་ག་ལས་སྐྱེ་བ་དགག །སེམས་བསྐྱེད་ཀྱི་བསླབ་བྱ་བསྟན་པའོ། །དང་པོ་ལ་
གསུམ་ལས། དང་པོ་སེམས་ཙམ་ལུགས་དཔེས་བསྟན་པ་ནི། ཇི་ལྟར་འབྲས་ཀྱི་ས་བོན་ནི། །གྲང་བའི་ས་ལ་མི་
སྐྱེ་བ། །དེ་བཞིན་སེམས་ཙམ་པ་ཡི་ཡང་། །སེམས་བསྐྱེད་སྡིག་ཅན་ལ་མི་སྐྱེ། །ཞེས་པ། ཡུལ་དྲོད་བརླན་ཆེ་
སར་སྐྱེ་བའི་འབྲས་ཀྱི་ས་བོན་གྲང་བའི་སར་མི་སྐྱེ་བ་བཞིན་དུ་སེམས་ཙམ་པའི་འཇུག་པ་སེམས་བསྐྱེད་ཀྱང་
སྡོམ་པ་མེད་པའི་སྡིག་ཅན་ལ་མི་སྐྱེའོ། །
གཉིས་པ་དབུ་མའི་ལུགས་དཔེས་བསྟན་པ་ནི། ཇི་ལྟར་ནས་ཀྱི་ས་བོན་ནི། །གྲང་དྲོ་གང་དུའང་སྐྱེ་བ་
ལྟར། །དེ་བཞིན་དབུ་མའི་སེམས་བསྐྱེད་ཀྱང་། །སྡིག་པ་ཡོད་མེད་ཀུན་ལ་སྐྱེ། །ཞེས་པ་ནས་ཀྱི་ས་བོན་ཡུལ།
དྲོད་གྲང་སྐམ་རློན་སྣ་ཚོགས་སུ་སྐྱེ་བ་ལྟར་དབུ་མ་པའི་སེམས་བསྐྱེད་ནི་སོ་སོར་ཐར་པའི་རྟེན་དུ་མི་རུང་བའི་
སྡིག་ཅན་དང་ལྷ་ཀླུ་ལ་སོགས་པ་རྣམས་ལའང་སྐྱེ་བ་ཡིན་ནོ། །
གསུམ་པ་ལུང་དོན་ལས་འཁྲུལ་པ་དགག་པ་ལ་གཉིས་ལས། དང་པོ་འཁྲུལ་ཚུལ་ནི། གལ་ཏེ་མདོ་ལས་
བཤད་པ་ཡི། །གཞུང་དེ་སེམས་ཙམ་པ་ཡི་ཡང་། །སེམས་བསྐྱེད་ལུང་དུ་ཅི་འགལ་ཅེས། །སྙམ་ན་དེ་ནི་འཁྲུལ་
པ་ཡིན། །ཞེས་པ་དབུ་མའི་ལུགས་ཀྱི་སེམས་བསྐྱེད་འགྲོ་བ་སྣ་ཚོགས་ལ་སྐྱེ་བར་གསུངས་པའི་ལུང་དེ་རྣམས་
སེམས་ཙམ་པའི་ལུང་དུ་ཡང་མི་འགལ་ལོ་སྙམ་ན་འཁྲུལ་པ་ཡིན་ནོ། །
གཉིས་པ་དེ་བསལ་བ་ནི། རྒྱལ་བ་ཕན་བཞེད་ཉིན་གཅིག་གི །སྲོག་གཅོད་སྡོམ་པ་བླངས་པ་ལ། །བྱང་
ཆུབ་སེམས་དཔའི་སེམས་བསྐྱེད་མཛད། །དེ་ནི་སོ་སོར་ཐར་པ་ཡིན། །ཞེས་པ་འོག་ནས་འབྱུང་བའི་བསྐལ་
བཟང་གི་ལུང་ལས། སྲོག་གཅོད་སྡོམ་པ་བླངས་ཞེས་པ་སོ་སོར་ཐར་པ་ལ་དགོངས་པ་མ་ཡིན་ནོ། །མདོ་སྡེ་
བསྐལ་པ་བཟང་པོ་ལས། རྒྱལ་བ་ཕན་བཞེད་གྲོང་དཔོན་གྱུར་པའི་ཚེ། །དེ་བཞིན་གཤེགས་པ་བསོད་ནམས་
འོད་དེ་ལ། །ཉིན་གཅིག་སྲོག་གཅོད་སྡོམ་པ་བླངས་ནས་ཀྱང་། །དང་པོ་བྱང་ཆུབ་མཆོག་ཏུ་སེམས་བསྐྱེད་དོ། །ཞེས་
གསུངས་དེ་ནི་སེམས་ཙམ་ཡིན། །ཞེས་པ་བསྐལ་པ་བཟང་པོའི་མདོར། སངས་རྒྱས་སྟོང་གིས་ཚོགས་བསགས་
ཚུལ་དང་། སེམས་བསྐྱེད་ཚུལ་དང་སངས་རྒྱས་ཚུལ་རྒྱས་པར་གསུངས་པའི་ཐུགས་བསྐྱེད་པའི་སྐབས་སུ།
རྒྱལ་བ་ཕན་པར་བཞེད་པ་སྔོན་གྲོང་གི་དཔོན་དུ་གྱུར་པའི་ཚེ་སངས་རྒྱས་བསོད་ནམས་ཀྱི་འོད་ལ་སྲོག་གཅོད་~137~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཉིན་གཅིག་སྤོང་བའི་སྡོམ་པ་བླངས་ནས་སེམས་བསྐྱེད་པར་གསུངས་པ་དེ་ནི་སེམས་ཙམ་གྱི་ཆོ་གའི་ལུགས་མ་
ཡིན་ཏེ། སྐབས་དེར་སེམས་བསྐྱེད་ཚུལ་གསུངས་པ་རྣམས་དབུ་མའི་ལུགས་སུ་ཡོད་ཅིང་། སོ་ཐར་རིགས་
བདུན་ལ་ཉིན་གཅིག་སྲོག་གཅོད་ཙམ་སྤོང་བ་གསལ་བར་མ་བསྟན་པའི་ཕྱིར། ཚིགས་བཅད་འདི་མཆན་
དཀྱུས་སུ་ཤོར་བ་ཡིན་པར་སེམས་སོ། །
དེ་ལ་སོགས་པའི་འཐད་པ་རྣམས། །དབུ་མའི་ལུགས་ལ་འཐད་མོད་ཀྱི། །སེམས་ཙམ་པ་ཡི་ལུགས་མ་
ཡིན། །ཞེས་པ། ལུང་འདི་དང་འདྲ་བའི་སེམས་བསྐྱེད་ཚུལ་བཀའ་བསྟན་བཅོས་ནས་འབྱུང་བ་རྣམས་དབུ་མའི་
ལུགས་སུ་འཐད་ཅིང་། སེམས་ཙམ་པའི་ལུགས་ལ་མི་འགྲིག་གོ། །
གཉིས་པ་ལ་གཉིས་ལས། སེམས་ཙམ་ལུགས་ནི། དེས་ན་སེམས་ཙམ་པ་ཡི་ལུགས། །གལ་ཏེ་སེམས་
བསྐྱེད་དེ་འདོད་ན། །ཐོག་མར་སོ་སོར་ཐར་པ་ལོང་། །བྱང་ཆུབ་སེམས་དཔའི་སྡེ་སྣོད་སློབས། །དད་ཅིང་སྒྲུབ་
པར་ནུས་གྱུར་ན། །ཕྱི་ནས་སེམས་བསྐྱེད་སྡོམ་པ་ལོང་། །ཞེས་པ། འཕགས་པ་ཐོགས་མེད་ཀྱི་བྱང་སར་བསྟན་
པའི་འཇུག་པ་སེམས་བསྐྱེད་ལེན་པར་འདོད་ན་བསྙེན་གནས་མ་གཏོགས་པའི་སོ་སོར་ཐར་པའི་སྡོམ་པ་གང་
རུང་སྔོན་ན་ཡོད་ན་ལེགས། མེད་ནའང་གསར་དུ་ལོང་ལ་བྱང་སེམས་སྡེ་སྣོད་ཀྱི་མ་མོ་བྱང་སའི་ཚིག་དོན་ལ་
འདྲིས་པར་སློབས་ལ། དད་ཅིང་སྒྲུབ་ནུས་པ་འདུག་ན། ཕྱིས་ཆོ་ག་རྣམ་དག་ཤེས་པའི་སློབ་དཔོན་གྱི་དྲུང་དུ་
སྡོམ་པ་ལོང་ལ་སྲུངས་ཤིག །
གཉིས་པ་དབུ་མའི་ལུགས་ནི། ཅི་སྟེ་སེམས་ཅན་ཐམས་ཅད་ལ། །སངས་རྒྱ་ས་བོན་འཇོག་འདོད་ན།
།ཆོ་ག་འཁྲུལ་པ་མེད་པ་ཡི། །དབུ་མ་པ་ཡི་གཞུང་བཞིན་གྱིས། །ཞེས་པ། སེམས་ཅན་ཐམས་ཅད་ཀྱི་རྒྱུད་ལ་
རྫོགས་པའི་སངས་རྒྱས་ཀྱི་རྒྱུ་རྒྱས་འགྱུར་གྱི་རིགས་བཟང་པོའི་ས་བོན་འཇོག་པར་འདོད་ན། དབུ་མའི་གཞུང་
ལུགས་བཞིན་ཆོ་ག་རྣམ་པར་དག་པས་ཁྲོམ་ཆེན་པོ་འདུས་པ་ལའང་སེམས་བསྐྱེད་ཕོག་ཅིག  །རེ་ཤིག་བྱང་
སེམས་ཀྱི་སྤྱོད་པ་ལ་མི་སློབ་ཀྱང་མཐར་འཚང་རྒྱ་བའི་རྟེན་འབྲེལ་ཡོད་དོ། །
གསུམ་པ་ལ་བཞི་ལས། ཆོ་ག་བླུན་པོས་རང་བཟོར་བསྟན་པ་ནི། དོན་དམ་སེམས་བསྐྱེད་ཅེས་བྱ་
བ༑ ༑བསྒོམས་པའི་སྟོབས་ཀྱིས་སྐྱེ་མོད་ཀྱིས། །ཆོ་གའི་སྒོ་ནས་འདི་མི་སྐྱེ། །གལ་ཏེ་ཆོ་གས་སྐྱེ་ན་ནི། །བརྡ་
ལས་བྱུང་བའི་སེམས་བསྐྱེད་འགྱུར། །ཞེས་པ་དོན་དམ་སེམས་བསྐྱེད་ཅེས་བཀའ་བསྟན་བཅོས་རྣམས་ནས་
གསུངས་པ་ནི། རྒྱལ་སྲས་ཀྱི་ཐུགས་རྒྱུད་ལ་ཆོས་ཉིད་ཀྱི་བདེན་པ་གཟིགས་པའི་ཡེ་ཤེས་འཁྲུངས་པ་ལ་ཟེར་བ་
ཡིན་གྱིས། འབོགས་པའི་ཆོ་ག་ལ་རྟེན་ནས་མི་སྐྱེ་སྟེ། གལ་ཏེ་སྐྱེས་ན་ཀུན་རྫོབ་བརྡ་ལས་བྱུང་པའི་སེམས་~138~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བསྐྱེད་དུ་འགྱུར་རོ། །
འདི་ནི་དོན་དམ་ཆོས་ཉིད་ཀྱིས། །ཐོབ་པ་ཞེས་བྱའི་སེམས་བསྐྱེད་ཡིན། །འདི་ལ་སྦྱོར་དངོས་རྗེས་
གསུམ་གྱི། །ཆོ་ག་རྒྱལ་བས་གསུངས་པ་མེད། །ཅེས་པ། ཡང་དག་པའི་དོན་བསྒོམས་པའི་སྟོབས་ཀྱིས་སྐྱེས་
པའི་སེམས་བསྐྱེད་འདི་ནི་ཆོས་ཉིད་ཀྱིས་ཐོབ་པ་ཞེས་ཟེར་བ་ཡིན་གྱིས། སྦྱོར་དངོས་རྗེས་གསུམ་གྱིས་
འབོགས་པའི་ཆོ་ག་སངས་རྒྱས་ཀྱིས་མ་གསུངས་སོ། །
མཁས་པ་ཐམས་ཅད་འདི་མི་མཛད། །མཛད་ཀྱང་ཆོ་གར་མི་འགྱུར་རོ། །དེས་ན་འདི་འདྲའི་རིགས་
ཅན་ཀུན། །སངས་རྒྱས་བསྟན་པའི་གཟུགས་བརྙན་ཡིན། །ཞེས་པ། ཆོ་ག་བསྟན་བཅོས་ལ་བཤད་དོ་སྙམ་ན་
ཚད་མར་གྱུར་པའི་མཁས་གྲུབ་རྣམས་ཕྱག་ལེན་མཛད་ཅིང་གསུངས་པ་ཡང་མེད་དོ། །དེའི་རྒྱུ་མཚན་ཕྱག་ལེན་
མཛད་ཀྱང་འབད་པ་དོན་མེད་པའི་ཕྱིར་རོ། །དེས་ན་ཆོ་ག་ལ་བསྟན་ནས་དོན་དམ་སེམས་བསྐྱེད་འབོགས་པ་
དང་། གོ་བ་ཅུང་ཟད་རྙེད་པས་དངོས་སུ་སྐྱེས་པར་རློམ་ནས་ཟབ་ཆོས་གསེར་ཡོན་ཅན་དུ་འདོད་པ་འདི་འདྲའི་
རིགས་ཅན་བསྟན་པའི་གཟུགས་བརྙན་ཙམ་ཡིན་ཏེ། ཆོས་ལྟར་བཅོས་པ་ཡིན་པའི་ཕྱིར་རོ། །
གཉིས་པ་དཔེས་མཚོན་པའི་ཆོས་ཉིད་ཀྱིས་ཐོབ་པའི་སེམས་བསྐྱེད་ནི། དཔེར་ན་ལུད་དང་ས་བོན་
སོགས། །སོ་ནམ་ཞིང་པས་བྱར་ནུས་ཀྱི། །མྱུ་གུ་སྡོང་པོ་སྙེ་མ་སོགས། །ཞིང་ལས་འབྱུང་གིས་མི་ལས་མིན། །དེ་
བཞིན་ཀུན་རྫོབ་བྱང་ཆུབ་སེམས། །ཆོ་གའི་སྒོ་ནས་བསྐྱེད་ནུས་ཀྱི། །དོན་དམ་བྱང་ཆུབ་སེམས་དང་ནི། །ཞེས་
པ། ཞིང་པ་སོ་ནམ་བྱེད་པའི་ཚེ། ཆུ་ལུད་དང་ས་བོན་འདེབས་པ་དང་རློག་པ་ལ་སོགས་ལོ་ཐོག་འབྱུང་བའི་
ཐབས་མང་པོ་བྱ་བར་ནུས་ཀྱི། དེ་ལས་བྱུང་བའི་མྱུ་གུ་སྡོང་བུ་སྙེ་མ་ལ་སོགས་ཞིང་ལ་གང་སྐྱེས་དེ་ལ་ཞིང་པས་
བཅོས་བྱར་མེད་པ་བཞིན་དུ། ཆོ་གས་བསྐྱེད་པའི་ཀུན་རྫོབ་བྱང་སེམས་ཀྱི་བསླབ་བྱ་མ་ཉམས་པར་བསྲུང་བ་
དང་། འཕེལ་བའི་ཐབས་མོས་སྤྱོད་ཀྱི་ས་ཚོགས་ལམ་དང་སྦྱོར་ལམ་དུ་ཉམས་སུ་བླངས་པས་སྒྲིབ་པ་མངོན་
གྱུར་དག་སྟེ། ཆོས་ཉིད་དོན་དམ་བདེན་པ་མངོན་སུམ་དུ་མཐོང་བ་མེད་པའི་ཚུལ་གྱི་མཐོང་བ་ཡིན་ཏེ། རྒྱལ་བ་
བྱམས་པས། རྫོགས་པའི་སངས་རྒྱས་རབ་མཉེས་བྱས། །བསོད་ནམས་ཡེ་ཤེས་ཚོགས་རབ་བསགས། །ཆོས་
ལ་མི་རྟོག་ཡེ་ཤེས་ནི། །སྐྱེ་ཕྱིར་དེ་ནི་དམ་པར་འདོད། །ཅེས་གསུངས་སོ། །
ཟག་པ་མེད་པའི་སྡོམ་པ་དང་། །བསམ་གཏན་གྱི་ནི་སྡོམ་པ་སོགས། །ངང་གིས་སྐྱེ་ཡི་ཆོ་གས་མིན། །འདི་
དག་འཐད་པ་དང་བཅས་པ། མདོ་དང་བསྟན་བཅོས་ཀུན་ལས་འབྱུང་། །ཞེས་པ། དེ་བཞིན་དུ་འཕགས་པ་
དགྱེས་པའི་སྡོམ་པ་དང་ཚུལ་ཁྲིམས་ཟག་མེད་ཀྱི་སྡོམ་པ་ཡང་མཐོང་ལམ་སྐྱེས་པའི་ཚེ་ཚུལ་འཆལ་སྤོང་བྱེད་བྱ་~139~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བ་མངོན་རྟོགས་ངན་འགྲོར་སྐྱེ་བའི་ལས་དང་ཉོན་མོངས་ཀྱི་གཉེན་པོ་བྱེད་པ་སྒོ་གསུམ་གྱི་མི་དགེ་བའི་ས་བོན་
འཇིག་ནུས་ཟག་མེད་ཀྱི་ཤེས་རབ་དང་ལྷན་ཅིག་ཏུ་སྐྱེས་པ་དེ་ལ་རིག་པ་དང་རྐང་པར་ལྡན་པ་ཞེས་གསུངས་
པའི་དོན་གྲུབ་པ་ཡིན་ནོ། །བསམ་གཏན་གྱི་སྡོམ་པ་ཡང་འདོད་པའི་ཁམས་ཀྱི་སྐྱོན་རིག་ནས་སྤོང་བར་འདོད་
པས་ཞི་གནས་ཀྱི་ཡན་ལག་ལ་གོམས་པའི་སེམས་རྩེ་གཅིག་པའི་ཏིང་ངེ་འཛིན་ཐོབ་པའི་ཚེ་འདོད་ཁམས་ཀྱི་
ཉོན་མོངས་དང་མི་དགེ་བའི་གཉེན་པོར་གྱུར་པའི་ཚུལ་ཁྲིམས་སྐྱེ་བ་ཡིན་ནོ། །གསུམ་པོ་དེ་དག་ངང་གིས་སྐྱེ་བ་
ཡིན་གྱིས་ཆོ་གས་ཐོབ་པ་མི་སྲིད་དོ། །རྒྱས་པར་སྡེ་སྣོད་གསུམ་གྱི་བཀའ་དང་བསྟན་བཅོས་རྣམས་ལས་ཁོང་དུ་
ཆུད་པར་བྱའོ། །
གསུམ་པ་དམ་བཅའ་ཙམ་གྱི་ཆོ་གའི་གོ་མི་ཆོད་པར་བསྟན་པ་ནི། དོན་དམ་སེམས་བསྐྱེད་བྱའོ་ཞེས། །གལ་
ཏེ་རྒྱ་ལམ་གསུངས་སྲིད་ཀྱང་། །དམ་བཅའ་ཡིན་གྱིས་ཆོ་ག་མིན། །དཔེར་ན་སྦྱིན་པ་གཏོང་བར་བྱ། །ཚུལ་
ཁྲིམས་དམ་པ་སྲུང་བར་བྱ། །སངས་རྒྱས་ཡོན་ཏན་བསྒྲུབ་པར་བྱ། །ཞེས་པའི་དོན་སྔོན་བཙན་པོ་ཐོ་ཐོ་རི་
གཉན་བཙན་གྱི་དྲུང་དུ་ཡུམ་བུ་བླ་མཁར་གྱི་རྩེར་གནམ་ནས་བབས་པའི་སྤང་ཀོང་ཕྱག་བརྒྱ་པར་དོན་དམ་
པའི་བྱང་ཆུབ་མཆོག་ཏུ་སེམས་བསྐྱེད་པར་བྱའོ། །ཞེས་གསུངས་པ་སྲིད་ནའང་། དམ་བཅའ་བའི་ཚིག་ཙམ་
ཡིན་ཏེ། སྦྱིན་པ་བཏང་བར་བྱ། ཚུལ་ཁྲིམས་བསྲུང་བར་བྱ། སངས་རྒྱས་ཐོབ་པར་བྱ།
དེ་ལ་སོགས་པ་གསུངས་པ་ཀུན། །དམ་བཅའི་ཚིག་ཙམ་ཉིད་ཡིན་གྱི། །ཆོ་གའི་སྒོ་ནས་བསྐྱེད་པ་མིན། །ཡིན་
ན་ཧ་ཅང་ཐལ་འགྱུར་ཅིང་། །ཆོ་ག་ཡང་ནི་ཐུག་མེད་འགྱུར། །ཞེས་པ། རྒས་ནས་ཆོས་བྱ་ཞེས་སོགས་ཚིག་ཏུ་
བརྗོད་པ་ཙམ་ཡིན་གྱི་སྒྲུབ་པའི་ཆོ་ག་ནི་མ་ཡིན་ནོ། །གལ་ཏེ་ཡིན་ན་ཆོ་ག་ཐུག་པ་མེད་པར་འགྱུར་ཏེ། བརྩམ་
པར་བྱ་ཞིང་དབྱུང་བར་བྱ། །སངས་རྒྱས་བསྟན་ལ་འཇུག་པར་བྱ། །འདམ་བུའི་ཚལ་ལ་གླང་ཆེན་བཞིན། །འཆི་
བདག་སྡེ་ཆེན་གཞོམ་པར་བྱ། །ཞེས་འཕགས་པའི་བདེན་པ་གསུངས་པ་དང་། སྡིག་པ་ཅི་ཡང་མི་བྱ་སྟེ། །དགེ་
བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །ཞེས་
པ་བསླབ་པ་གསུམ་བསྟན་པའི་ཚིག་རྣམས་ཀྱང་ཆོ་ག་ཡིན་པ་ཧ་ཅང་ཐལ་བའི་ཕྱིར་རོ། །
བཞི་པ་བླུན་པོའི་ཆོས་ཀྱི་གོ་མི་ཆོད་པར་བསྟན་པས་མཇུག་བསྡུ་བ་ནི། ཀྱེ་མ་འཇིག་རྟེན་བླུན་པོ་
འདི། །རྒྱལ་བས་གསུངས་པ་ཀུན་བོར་ནས། །མ་གསུངས་ནན་གྱིས་འཆད་པ་ནི། །འདི་འདྲ་ཅིར་འགྱུར་བརྟག་
དགོས་སོ། །ཞེས་པ་བྱང་ཕྱོགས་ཀྱི་འཇིག་རྟེན་འདི་ན་འཁོད་པའི་བླུན་པོ་ཆོས་བྱེད་འདོད་ཙམ་ཡོད་ཀྱང་། ཆོས་
མིན་ཆོས་སུ་བཟུང་ནས་སངས་རྒྱས་ཀྱིས་གསུངས་པའི་སོ་ཐར་དང་བྱང་སེམས་དང་གསང་སྔགས་ཀྱི་དབང་~140~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བསྐུར་ལ་སོགས་ཆོ་ག་རྣམ་དག་བོར་ནས། མདོ་བསྐུལ་རིང་མོ་དང་སེམས་བསྐྱེད་རྨི་ལམ་མ་དང་། ཕག་
མགོའི་བྱིན་བརླབས་ལ་དབང་བསྐུར་བྱེད་པ་ལ་སོགས་རང་བཟོ་སྦྱར་བའི་འཆོས་པ་ནན་གྱིས་འཆད་པ་འདི་
འདྲ་ངན་འགྲོ་དང་མཐོ་རིས་ཅིའི་ལམ་དུ་འགྱུར་བརྟག་དགོས་སོ། །དེ་ཡང་། དམན་ལ་སྤྱོད་པ་བཟང་བྱུང་ཡང་། །དེ་ནི་
བཅོས་པའི་རྣམ་ཐར་ཡིན། །ཤེལ་ལ་ནོར་བུ་ཁ་བསྒྱུར་ཡང་། །ཆུ་དང་འཕྲད་ན་རང་མདོག་སྟོན། །ཞེས་པ་ལྟར་
རོ༑ ༑
བཞི་པ་སེམས་བསྐྱེད་ཀྱི་བསླབ་བྱ་བསྟན་པ་ལ་གསུམ། ལྟུང་བ་རིགས་བཞིར་གསུངས་པ། བྱང་
སེམས་ཀྱི་བློ་སྦྱོང་སྒོམ་པའི་ཚུལ། གནད་འཆུགས་པའི་ཆོས་ཀྱིས་སངས་མི་རྒྱ་བར་བསྟན་པའོ། །དང་པོ་ལ་
གཉིས་ལས། མདོར་བསྟན་ནི། དེ་ལྟར་སེམས་ཙམ་དབུ་མ་གཉིས། །རྣམ་བཞག་ཐ་དད་ཡོད་མོད་ཀྱི། །འོན་
ཀྱང་ཐེག་ཆེན་ཀུན་མཐུན་པ། །ལྟུང་བའི་རྣམ་བཞག་མུ་བཞི་གསུངས། །ལྟུང་མེད་ལྟུང་དང་ལྟུང་པ་ཡི། །གཟུགས་
བརྙན་ལྟུང་པ་མེད་པ་ཡི། །གཟུགས་བརྙན་ཞེས་བྱ་རྣམ་བཞི་གསུངས། །ཞེས་པ། ཐེག་པ་ཆེན་པོའི་སེམས་
བསྐྱེད་ལ་འཕགས་པ་ཐོགས་མེད་ཀྱི་ལུགས་དང་། སློབ་དཔོན་ཀླུ་སྒྲུབ་ཀྱི་ལུགས་གཉིས་ཡོད་ཀྱང་། ལྟུང་བའི་
རྣམ་བཞག་ལ། ལྟུང་བ་མེད་པ་དང་། ལྟུང་པ་དང་བཅས་པ་དང་། ལྟུང་བའི་གཟུགས་བརྙན་དང་། ལྟུང་མེད་ཀྱི་
གཟུགས་བརྙན་དང་མུ་བཞིར་བཞེད་པ་ཆ་མཐུན་པ་ཡིན་ནོ། །
གཉིས་པ་ལ་རྒྱས་བཤད་ནི། བསམ་པ་དག་པའི་སྦྱིན་པ་སོགས། །རྣམ་པ་ཀུན་ཏུ་ལྟུང་བ་མེད། །བསམ་
པ་ངན་པའི་སྲོག་གཅོད་སོགས། །རྣམ་པ་ཀུན་ཏུ་ལྟུང་བར་འགྱུར། །ཞེས་པ་གཞན་དོན་དུ་སངས་རྒྱས་ཐོབ་
པར་བྱ་བའི་ཕྱིར། ཞིང་དམ་པ་ལ་དངོས་པོ་རྣམ་དག་བཏང་ནས་དུག་མེད་ཀྱི་བསྔོ་བས་རྒྱས་འདེབས་པ་ལྟ་བུ་
ལྟུང་མེད་སྒྲུབ་པར་རིགས་པ་དང་། བསམ་པ་ངན་པས་སྲོག་གཅོད་པ་ལྟ་བུ་ལྟུང་པ་དང་།
དགེ་བའི་སེམས་ཀྱིས་བསད་པ་སོགས། །ལྟུང་བའི་གཟུགས་བརྙན་ཡིན་ཞེས་གསུངས། །གཞན་ལ་
གནོད་ན་བརྫུན་མིན་ཡང་། །ལྟུང་བ་མེད་པའི་གཟུགས་བརྙན་ཡིན། །ཞེས་པ། དེད་དཔོན་ཐབས་ལ་མཁས་
པས་ཚོང་པ་གཡོ་ཅན་བསད་པ་ལྟ་བུ་ལྟུང་བའི་གཟུགས་བརྙན་སྒྲུབ་བྱ་དང་། གཞན་ལ་གནོད་པར་ཤེས་བཞིན་
དུ་རྔོན་པ་ལ་རི་དྭགས་ཕྱོགས་འདི་ན་འདུག་གོ་ཞེས་བདེན་པར་སྨྲ་བ་ལྟ་བུ་ལྟུང་པ་མེད་པའི་གཟུགས་བརྙན་
སྤང་བྱའོ། །
མདོར་ན་སེམས་ཀྱི་འཕེན་པ་ལས། །གཞན་པའི་དགེ་བ་སྡིག་པ་མིན། །འཕགས་པ་ལྷ་ཡི་བཞི་བརྒྱ་
པར། །བསམ་པ་བྱང་ཆུབ་སེམས་དཔའ་ཡི། །དགེ་བའམ་ཡང་ན་མི་དགེ་བ། །ཐམས་ཅད་དགེ་བ་ཉིད་འགྱུར་~141~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཏེ༑ ༑གང་ཕྱིར་སེམས་དེ་གཙོ་བོའི་ཕྱིར། །ཞེས་གསུངས་མདོ་རྒྱུད་གཞན་ལས་ཀྱང་། །དགེ་སྡིག་རྣམ་བཞག་དེ་
ལྟར་གསུངས། །ཞེས་པ། ཀུན་སློང་སེམས་ཀྱི་འཕེན་པ་བཟང་ངན་གྱི་ལུས་ངག་གི་ལས་དགེ་སྡིག་ཏུ་འཇོག་པ་
ཡིན་གྱིས། སྦྱོར་བ་དཀར་ནག་ཙམ་གྱིས་མ་ཡིན་ནོ། །སེམས་ཀྱི་སྒྲིབ་སྦྱོང་ལས་ཀྱང་། དགེ་སློང་རང་གི་ཕ་རྒན་
ལ༑ ༑མྱུར་འདོང་ཞེས་ནི་བསྐུལ་གྱུར་ནས། །འཕུལ་བས་དེ་ནི་ཤི་གྱུར་ཀྱང་། །མཚམས་མེད་སྦྱོར་བ་མ་ཡིན་ནོ། །བསམ་
པ་བཟང་པོས་མཆིལ་ ལྷ ྭམ་གཉིས། །ཐུབ་པའི་དབུ་ལ་བཞག་པ་དང་། །དེ་བཞིན་གཞན་གྱིས་བསལ་བྱས་པ། །གཉིས་
ཀ་རྒྱལ་སྲིད་ཐོབ་པར་འགྱུར། །དེ་ཕྱིར་བསམ་པའི་རྩ་བ་ལ། །བསོད་ནམས་སྡིག་པ་རྣམ་པར་གནས། །ཞེས་
སོ༑ ༑མཁས་མཆོག་དབྱིག་གཉེན་གྱིས་ཀྱང་ལས་གྲུབ་པ། ལུས་ངག་གི་ལས་རྣམ་པར་རིག་བྱེད་དང་། རིག་
བྱེད་མ་ཡིན་པ། གཟུགས་ཅན་ནི་དགེ་བ་དང་མི་དགེ་བ་མཚན་ཉིད་མ་ཡིན་པ་སྟེ། ལུས་བོར་ནས་ཚེ་ཕྱི་མ་ལ་
འབྲས་བུ་ཡིད་དུ་འོང་བ་དང་མི་འོང་པ་འགྲུབ་པ་དེ་དགེ་བ་དང་མི་དགེ་ཡིན་པར་འཆད་པའི་ཕྱིར་རོ། །ལས་ནི་
སེམས་པའི་ཁྱད་པར་ཡིན་ནོ། །སྲོག་གཅོད་པ་དང་མ་བྱིན་པར་ལེན་པ་དང་འདོད་པས་ལོག་པར་གཡེམ་པ་ལ།
ལུས་ཀྱི་ལས་ཞེས་བྱ་ན་ཇི་ལྟར་སེམས་པ་ལ་དེ་སྐད་ཅེས་བྱ་བར་འགྱུར་ཅེ་ན། དེས་དེ་གསོད་པ་དང་ལེན་པ་
དང་ལོག་པར་གཡེམ་པ་བྱེད་པའི་ཕྱིར་རོ། །དེས་བསྐྱེད་པའི་ལུས་ཀྱིས་རྒྱུད་ཀྱིས་བྱས་པ་ནི་དེས་བྱས་པ་ཞེས་
བྱས་ཏེ། ཆོམ་རྐུན་གྱིས་གྲོང་བསྲེགས་འབྲས་ཆན་བཙོས་ཞེས་པ་བཞིན་ནོ། །སེམས་པ་དེ་ལས་ཀྱང་ཡིན་ལ།
བདེ་འགྲོ་དང་ངན་འགྲོའི་ལམ་ཡང་ཡིན་ནོ། །འཇིག་རྟེན་དང་མཐུན་པར་བྱ་བའི་ཕྱིར་ལུས་ཀྱི་ལས་ཞེས་
བསྟན་ཏོ། །ངག་ནི་ཚིག་སྟེ་དབྱངས་ཀྱི་ཁྱད་པར་གང་གི་དོན་གོ་བར་བྱེད་པའོ། །ལས་ནི་དེ་སློང་བར་བྱེད་པའི་
སེམས་དཔའོ། །སེམས་པས་རྒྱུད་ཡོངས་སུ་འགྱུར་བའི་བག་ཆགས་སེམས་ལ་བགོས་པས་ཕྱིས་འབྲས་བུ་
འབྱུང་བ་ཡིན་ཏེ། འབྲས་ས་ལུའི་ས་བོན་རྐྱེན་གྱིས་མྱུ་གུ་འབྱུང་བ་དང་། མ་དུ་ལུང་གའི་མེ་ཏོག་རྒྱ་སྐྱེགས་ཀྱི་ཁུ་
བས་བསྒྱུར་བས་ཕྱིས་དབུས་ཀྱི་ཤ་དམར་པོར་འབྱུང་བ་བཞིན་གསུངས་པས་དགེ་སྡིག་མཚན་ཉིད་པ་ཀུན་སློང་
ལ་རག་ལས་ཤིང་། དེས་ཀུན་ནས་བསླངས་པའི་དབང་གིས་ལུས་ངག་གི་ལས་དགེ་སྡིག་ཏུ་འཇོག་ལ་བག་
ཆགས་སེམས་ལ་བགོས་པ་དུས་ཕྱིས་སད་བྱེད་ཀྱི་རྐྱེན་དང་འཕྲད་པས་འབྲས་བུ་བདེ་སྡུག་མྱོང་པར་བཞེད་དོ། །
གཉིས་པ་ལ་བཞི་ལས། ལོག་པར་རྟོག་ཚུལ་བརྗོད་པ་ནི། །བྱང་ཆུབ་སེམས་ཀྱི་བསླབ་པ་ལ། །བདག་
གཞན་མཉམ་རྗེས་གཉིས་སུ་གསུངས། །ཁ་ཅིག་བརྗེ་བའི་བྱང་ཆུབ་སེམས། །སྒོམ་དུ་མི་རུང་ཞེས་སུ་སྨྲ། །འདི་
ཡི་རྒྱུ་མཚན་འདི་སྐད་ལོ། །ཞེས་པ། ཀུན་རྫོབ་བྱང་ཆུབ་ཀྱི་སེམས་ཉམས་སུ་ལེན་ཚུལ་ལ་བདག་གཞན་མཉམ་
པ་དང་། བརྗེ་བ་གཉིས་གསུངས་པའི་བདག་གཞན་བརྗེ་བའི་སེམས་སྒོམ་དུ་མི་རུང་ངོ་ཞེས་བདག་ཉིད་གཅེས་~142~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པར་འཛིན་པ་སྤོང་པར་མི་འདོད་པ་ཁ་ཅིག་སྨྲའོ། །
བདག་བདེ་གཞན་ལ་བྱིན་ནས་ནི། །གཞན་སྡུག་བདག་གིས་བླངས་གྱུར་ན། །སྨོན་ལམ་མཐའ་ནི་
བཙན་པའི་ཕྱིར། །བདག་ནི་རྟག་ཏུ་སྡུག་བསྔལ་འགྱུར། །དེས་ན་འདི་འདྲའི་བྱང་ཆུབ་སེམས། །སྒོམ་པ་དེ་
དག་ཐབས་མི་མཁས། །ནོར་པ་ཆེན་པོའི་ཆོས་ཡིན་ལོ། །ཞེས་པ། རང་གི་བདེ་སྐྱིད་གཞན་ལ་བྱིན་ནས་གཞན་
གྱི་སྡུག་བསྔལ་དང་དུ་བླངས་ན་རྒྱལ་སྲས་ཀྱི་སྨོན་ལམ་མཐའ་བཙན་པའི་ཕྱིར་འཁོར་བ་མ་སྟོངས་ཀྱི་བར་
བདག་ཉིད་རྟག་ཏུ་སྡུག་བསྔལ་ཅིང་བདེ་བ་མི་མྱོང་བར་འགྱུར་པས་འདི་འདྲའི་བློ་སྦྱོང་སྒོམ་པ་དེ་ཐབས་མཁས་
པའི་ཆོས་ནོར་པ་ཆེན་པོ་ཡིན་ནོ་ཞེས་ཟེར་ལོ། །
གཉིས་པ་དེ་སུན་དབྱུང་བ་ནི། །དེ་དོན་འདི་ལྟར་བསམ་པར་བྱ། །བདག་གཞན་བརྗེ་བའི་བྱང་ཆུབ་
སེམས། །དགེ་བ་ཡིན་ནམ་སྡིག་ཡིན་བརྟག །གལ་ཏེ་དགེ་བ་ཡིན་ན་ནི། །དེ་ལས་སྡུག་བསྔལ་འབྱུང་བ་
འགལ། །སྡིག་པ་ཡིན་ན་དུག་གསུམ་གྱིས། །བསྐྱེད་པའི་ལས་སུ་ཐལ་བར་འགྱུར། །ཞེས་པ། ལོག་པར་རྟོག་
པ་དེ་ལས་རྒྱུ་འབྲས་མ་གོ་བ་ཡིན་ཏེ། བདག་གཞན་བརྗེ་བའི་བསམ་སྦྱོར་དེ་ལས་དགེ་སྡིག་གང་ཡིན་བརྟག་
པར་བྱའོ། །དགེ་བ་ལ་ནི་འབྲས་བུ་སྡུག་བསྔལ་འབྱུང་བ་མི་སྲིད་དེ། ཨ་མྲའི་ཤིང་ལ་ཀིམ་པའི་འབྲས་བུ་མི་
འབྱུང་བ་བཞིན་ནོ། །སྡིག་པ་ཡིན་ན་ཉོན་མོངས་པས་བསྐྱེད་པའི་ལས་ཁྲེལ་དང་ངོ་ཚ་བོར་བའི་བྱ་བ་ཡིན་པར་
འགྱུར་རོ། །
བརྗེ་བ་དུག་གསུམ་མ་ཡིན་པས། །དེ་ལ་སྡུག་བསྔལ་ག་ལ་འབྱུང་། །བྱང་ཆུབ་སེམས་དཔའི་བློ་སྦྱོང་
པའི། །སྨོན་ལམ་འགའ་ཞིག་མཐའ་མི་བཙན། །གལ་ཏེ་བཙན་ན་འཛའ་བོའི་བུ། །རྒྱུན་ཏུ་ཀླད་ནད་ཆེན་པོར་
འགྱུར། །ཞེས་པ་བདག་གཞན་བརྗེ་བའི་ལམ་དེ་བསམ་པ་ཉོན་མོངས་པ་མ་ཡིན་པས་དེ་ལ་འབྲས་བུ་སྡུག་
བསྔལ་མི་འབྱུང་སྟེ། གཞན་ཕན་གྱི་བསམ་སྦྱོར་བཟང་པོ་ཡིན་པའི་ཕྱིར་རོ། །བྱང་སེམས་ཀྱི་སྨོན་ལམ་མཐའ་
བཙན་པར་མ་ངེས་ཏེ། སྐྱེས་བུ་དམ་པ་འགའ་ཞིག་གི་གཞན་གྱི་སྡུག་བསྔལ་གཟིགས་པའི་ཚེ་ཐུགས་ཀྱིས་མ་
བཟོད་ནས་བདག་ལ་སྨིན་པར་གྱུར་ཅིག་ཅེས་ཐུགས་བསྐྱེད་མ་ཐག་རང་གི་ལས་ཟད་པར་གྱུར་ཏེ། དྲིན་ལན་
བསབས་པའི་མདོར། སྟོན་པ་རིགས་ལ་གནས་པའི་ཚེ་མནར་མེད་ཀྱི་ས་གཞིར་ཤིང་རྟ་འདྲེན་པའི་གྲོགས་ཀྱི་
སྡུག་བསྔལ་མ་བཟོད་པར་འདིའི་ཁུར་བདག་གིས་བླང་ངོ་ཞེས་གསུངས་མ་ཐག་ཚེ་ཟད་ནས་ལྷར་སྐྱེས་པ་དང་།
མཛའ་བོའི་བུ་མོས་མའི་མགོ་བོར་བརྡོག་པས་བསྣུན་པའི་རྣམ་སྨིན་ལྕགས་ཀྱི་འཁོར་ལོ་མེ་འབར་བ་མགོ་བོར་
ཟུག་པའི་ཚེ་འདི་ལྟ་བུའི་སྡུག་བསྔལ་མྱོང་བའི་སེམས་ཅན་རྣམས་ཀྱི་རྣམ་སྨིན་བདག་ལ་འབྱུང་བར་གྱུར་~143~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཅིག །ཅེས་བསམས་མ་ཐག་འཁོར་ལོ་བར་སྣང་ལ་འཕགས་ཤིང་དགའ་ལྡན་དུ་སྐྱེས་པར་གསུངས་སོ། །གལ་
ཏེ་སྨོན་ལམ་མཐའ་བཙན་ན་ཀླད་ནད་ཤིན་ཏུ་ཆེན་པོར་ཅིའི་ཕྱིར་མི་འགྱུར།
དུས་གསུམ་སངས་རྒྱས་སྲས་བཅས་ཀྱང་། །བདག་གཞན་བརྗེ་བ་སྒོམ་པའི་ཕྱིར། །རྒྱུན་དུ་སྡུག་བསྔལ་
ཐོབ་པར་འགྱུར། །བརྗེས་པའི་སེམས་ཅན་དེ་དག་ཀུན། །སྡུག་བསྔལ་འབྱུང་བ་མི་སྲིད་འགྱུར། །ཞེས་པ།
དུས་གསུམ་རྒྱལ་བ་ཐམས་ཅད་ཚོགས་གཉིས་སྒྲུབ་པའི་སྤྱོད་པ་རྣམས་བདག་གཞན་བརྗེ་བ་སྒོམ་པ་དང་
འབྲེལ་པའི་ཚོགས་པར། རྒྱུན་དུ་སྡུག་བསྔལ་མྱོང་པར་འགྱུར་ཅིང་། ཕ་རོལ་གྱི་སྡུག་བསྔལ་བླངས་པའི་ཕྱིར་
འཁོར་བའི་སེམས་ཅན་ཀུན་གྱིས་སྡུག་བསྔལ་གཏན་ནས་མི་མྱོང་བར་འགྱུར་རོ། །
དེས་ན་འདི་འདྲའི་གསང་ཚིག་ནི། །བདུད་ཀྱི་མིན་པའང་མི་ཤེས་སོ། །ཐབས་ལ་བསླུ་བའི་བདུད་ཡོད་
ཅེས། །རྒྱལ་བས་གསུངས་པའང་དྲན་པར་བྱ། །ཞེས་པ། རྒྱུ་མཚན་དེས་ན་བདག་གི་བདེ་བ་རྒྱུ་བཅས་གཞན་
ལ་སྟེར་ཅིང་གཞན་གྱི་སྡུག་བསྔལ་རྒྱུ་བཅས་བདག་ལ་ལེན་པའི་བློ་སྦྱོང་ཉམས་སུ་བླང་བྱ་མ་ཡིན་ནོ་ཞེས་ཟེར་
བ་རྣ་བའི་ཡུལ་དུ་ཐོས་པར་མི་རུང་བའི་གསང་ཚིག་འདི་འདྲ་བདུད་ཀྱིས་བྱིན་གྱིས་བརླབས་པའི་རྣམ་འགྱུར་
ཡིན་པར་ངེས་པས་བཀའ་བསྟན་བཅོས་རྣམས་ནས་ཐབས་མ་ཡིན་པ་ལ་ཐབས་སུ་བསླུ་བའི་བདུད་ཡོད་དོ། །ཞེས་
གསུངས་པ་དྲན་པས་སྤོང་བ་ལ་བརྩོན་པར་བྱའོ། །མདོ་སྡེ་རྒྱན་དུ། ཐབས་དང་སྐྱབས་དང་དག་པ་ལ། །ཐེག་
ཆེན་ངེས་པར་འབྱུང་བ་ལ། །སེམས་ཅན་རྣམས་ནི་རབ་བསླུ་བའི། །བདུད་འཇོམས་ཁྱོད་ལ་ཕྱག་འཚལ་ལོ། །ཞེས་
གསུངས་སོ། །
གསུམ་པ་རང་ལུགས་འཐད་ལྡན་གཞུང་འཛུགས་པ་ནི། བདག་གཞན་བརྗེ་བ་སངས་རྒྱས་ཀྱི། །བསྟན་
པའི་སྙིང་པོ་ཡིན་པར་གསུངས། །འཕགས་པ་ཀླུ་སྒྲུབ་སྐྱོབ་ཉིད་ཀྱིས། །རིན་ཆེན་ཕྲེང་བར་འདི་སྐད་
གསུངས། །བདག་ལ་དེ་དག་སྡིག་སྨིན་ཅིང་། །བདག་དགེ་མ་ལུས་དེར་སྨིན་ཤོག །ཅེས་པ། བདག་གཞན་
བརྗེ་བའི་བྱང་ཆུབ་ཀྱི་སེམས་བསྒོམ་པ་ནི། རྫོགས་པའི་སངས་རྒྱས་སྒྲུབ་པའི་ཐབས་ཀྱི་མཆོག་སངས་རྒྱས་ཀྱི་
བསྟན་པའི་སྙིང་པོ་ཡིན་ཏེ། རིན་ཆེན་ཕྲེང་བར་སྨོན་ལམ་མཛད་པ་ཡིན་ནོ། །
ཇི་སྲིད་སེམས་ཅན་འགའ་ཞིག་ཀྱང་། །གང་དུ་མ་གྲོལ་དེ་སྲིད་དུ། །དེ་ཕྱིར་བླ་ན་མེད་པ་ཡི། །བྱང་ཆུབ་
ཐོབ་ཀྱང་གནས་གྱུར་ཅིག །དེ་སྐད་བརྗོད་པའི་བསོད་ནམས་འདི། །གལ་ཏེ་དེ་ནི་གཟུགས་ཅན་གྱུར། །གངྒཱའི་
བྱེ་མ་སྙེད་ཀྱི་ནི། །འཇིག་རྟེན་ཁམས་སུ་ཤོང་མི་འགྱུར། །འདི་ནི་བཅོམ་ལྡན་འདས་ཀྱིས་གསུངས། །དེ་ལ་
སོགས་པ་ལེགས་པར་གསུངས། །ཞེས་པ། བརྟག་པ་མཐའ་བཟུང་སྟེ་སེམས་ཅན་ཙམ་ཡང་འཁོར་བ་ལས་མ་~144~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གྲོལ་བའི་བར་བླ་ན་མེད་པའི་བྱང་ཆུབ་ཐོབ་པར་གྱུར་ཀྱང་རང་ཟག་མེད་ཀྱི་བདེ་བ་ལ་མི་ཆགས་པར་སེམས་
ཅན་བདེ་བ་ལ་འགོད་པའི་ཕྱིར་འཁོར་བར་གནས་པར་གྱུར་ཅིག  །སྨོན་ལམ་དེ་ཙམ་ཞིག་བརྗོད་པའི་བསོད་
ནམས་གལ་ཏེ་ཐོགས་བཅས་ཀྱི་གཟུགས་སུ་གྲུབ་ན་ཆུ་ཀླུང་གངྒཱའི་བྱེ་མའི་གྲངས་པས་ཀྱང་ལྷག་པའི་འཇིག་
རྟེན་དུ་མི་ཤོང་བར་འགྱུར་རོ། །འདི་ནི་རང་བཟོ་མ་ཡིན་ཏེ། བཅོམ་ལྡན་འདས་ཀྱིས་དཔལ་སྦྱིན་གྱིས་ཞུས་
པའི་མདོ་ལས་ལེགས་པར་གསུངས་ཏེ། བྱང་ཆུབ་སེམས་ཀྱི་བསོད་ནམས་གང་། །གལ་ཏེ་དེ་ལ་གཟུགས་
མཆིས་ན། །ནམ་མཁའི་ཁམས་ནི་ཀུན་བཀང་སྟེ། །དེ་བས་ཀྱང་ནི་ལྷག་པར་འགྱུར། །ཞེས་གསུངས་ལ། དེའི་
རྒྱུ་མཚན་སྤྱོད་འཇུག་ཏུ། དེ་ལྟར་སེམས་ཅན་ཁམས་བཞིན་དུ། །བསོད་ནམས་མཐའ་ཡས་རབ་ཏུ་འབྱུང་། །ཞེས་
ཡུལ་སེམས་ཅན་ཚད་མེད་པའི་ཕྱིར་རོ། །ཏིང་འཛིན་རྒྱལ་པོར་ཡང་། བྱེ་བ་ཁྲག་ཁྲིག་བལྟམས་པའི་ཞིང་
ཁམས་ན། །མཆོད་པ་རྣམས་མང་དཔག་མེད་ཅི་ཡོད་པས། །སྐྱེས་མཆོག་རྣམས་ལ་ཉིན་རེ་རྟག་མཆོད་པས། །བྱམས་
པའི་སེམས་ལ་གྲངས་དང་ཆར་མི་ཕོད། །ཅེས་གསུངས། ཆོས་ཀུན་བསྒྲོ་བར། འཁོར་བ་ནི་སྐྱོན་ཆགས་པའོ། །མྱ་
ངན་ལས་འདས་པ་ནི་རྣམ་པར་གྲོལ་བའོ། །སྙམ་དུ་སེམས་པ་འདི་ནི་རྣམ་པར་གྲོལ་བ་མ་ལགས་སོ། །དེ་ཅིའི་
སླད་དུ་ཞེ་ན། བདག་ཏུ་འཛིན་པ་དེ་ནི་འདི་ལྟར་དུ་སེམས་པ་ལགས་སོ། །ཞེས་པ་དང་། བརྒྱད་སྟོང་པར། ཇི་
ལྟར་བདག་ཐམས་ཅད་ཀྱི་ཐམས་ཅད་རྣམ་པ་ཐམས་ཅད་དུ་སྡུག་བསྔལ་ལས་ཐར་པར་བྱ་བ་དེ་བཞིན་དུ།
སེམས་ཅན་ཐམས་ཅད་ཀྱང་ཐམས་ཅད་ཀྱིས་ཐམས་ཅད་རྣམ་པ་ཐམས་ཅད་ཀྱིས་ཐམས་ཅད་དུ་སྡུག་བསྔལ་
ཐམས་ཅད་ལས་ཐར་པར་བྱའོ་ཞེས་འདུ་ཤེས་བསྐྱེད་པར་བྱའོ། །ཞེས་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་
འདི་ནི། སེམས་ཅན་ཐམས་ཅད་ལ་བྱམས་པའི་སེམས་ཀྱིས་བྱམས་པ་ཉེ་བར་གནས་པ་དང་། སྙིང་རྗེའི་
སེམས་ཀྱིས་སྙིང་རྗེ་ཆེན་པོ་ཉེ་བར་གནས་པར་འགྱུར་རོ་ཞེས་གསུངས་སོ། །
སྤྱོད་འཇུག་ལས་ཀྱང་འདི་སྐད་གསུངས། །བདག་བདེ་གཞན་གྱི་སྡུག་བསྔལ་དག །ཡང་དག་བརྗེ་བ་
མ་བྱས་ན། །སངས་རྒྱས་ཉིད་དུ་མི་འགྲུབ་ཅིང་། །འཁོར་བ་ན་ཡང་བདེ་བ་མེད། །དེ་སྐད་གསུངས་པ་ལེགས་
པར་ཟུངས། །མདོ་དང་བསྟན་བཅོས་གཞན་ལས་ཀྱང་། །ཆོས་ཀྱི་སྙིང་པོ་འདི་གསུངས་སོ། །ཞེས་པ། གང་
ཞིག་བདག་དང་གཞན་རྣམས་ནི། །མྱུར་དུ་བསྐྱབས་པར་འདོད་པ་དེས། །བདག་དང་གཞན་དུ་བརྗེ་བ་ཡི། །གསང་
པའི་དམ་པ་སྤྱད་པར་བྱ། །ཞེས་པ་དང་། འགྲོ་བའི་སྡུག་བསྔལ་གང་ཅི་ཡང་རུང་། །དེ་ཀུན་བདག་ལ་སྨིན་གྱུར་
ཅིག །ཅེས་འཕགས་པ་ཞི་བ་ལྷས་ལེགས་པར་གསུངས་པ་དང་། ཐེག་པ་ཆེན་པོའི་མདོ་དང་བསྟན་བཅོས་དང་
རྒྱུད་ལས་ཀྱང་། འཁོར་བ་མཐར་ཐུག་བར་དུ་ནི། །བདག་འཚང་རྒྱ་བར་མ་གྱུར་ཅིག །ཅེས་གསུངས་པའི་དོན་~145~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འདི་ཐེག་པ་ཆེན་པོའི་ཆོས་ཀྱི་ཡང་སྙིང་ཡིན་པར་ཤེས་དགོས་སོ། །
བཞི་པ་དེའི་ཕན་ཡོན་བསྟན་པ་ནི། དེས་ན་བདག་གཞན་བརྗེ་བ་ཤེས། །དེས་ནི་མྱུར་དུ་རྫོགས་འཚང་
རྒྱ༑ ༑དེའི་བར་དུའང་འཇིག་རྟེན་། །ཕུན་སུམ་ཚོགས་པ་འབྱུང་བར་གསུངས། །ཞེས་པ། བདག་གཞན་བརྗེ་
བའི་ཚུལ་ཤེས་ནས་ཉམས་སུ་ལེན་པ་དེ་ནི། མྱུར་དུ་འཚང་རྒྱ་ཞིང་དེ་མ་ཐོབ་ཀྱི་བར་དུའང་འཁོར་བའི་བདེ་
འབྲས་ཕུན་སུམ་ཚོགས་པ་འབྱུང་སྟེ། འཕགས་པ་ཀླུ་སྒྲུབ་ཀྱིས། སེམས་ཅན་ཡོངས་སུ་མ་དོར་བས། །སེམས་
ཅན་བསྟེན་ནས་སངས་རྒྱས་ཀྱི། །གོ་འཕང་བླ་མེད་རྙེད་འགྱུར་ན། །ལྷ་དང་མི་ཡི་ལོངས་སྤྱོད་གང་། །ཚངས་པ་
དབང་པོ་དྲག་པོ་ང་། །འཇིག་རྟེན་སྐྱོང་བས་རྟེན་དེ་དག །སེམས་ཅན་ཕན་པ་ཙམ་ཞིག་གིས། །མ་དྲངས་པ་ནི་
འཇིག་རྟེན་འདིར། །འགའ་ཡང་མེད་ལ་མཚར་ཅི་ཡོད། །ཅེས་པ་དང་། བློ་གྲོས་རྒྱ་མཚོའི་མདོར། རྫོགས་པའི་
བྱང་ཆུབ་སེམས་དང་ཆོས་འཛིན་དང་། །ཆོས་སྒྲུབ་པ་དང་སྲོག་ཆགས་སྙིང་བརྩེ་བ། །ཆོས་བཞི་འདི་དག་ཡོན་
ཏན་མཐའ་མེད་དེ། །དེ་དག་མཐའ་ནི་རྒྱལ་བ་མི་གསུང་ངོ་། །ཞེས་པ་དང་།
མཆོད་པ་བླ་ན་མེད་པ་གསུམ་ནི། རྫོགས་པའི་བྱང་ཆུབ་ཏུ་སེམས་བསྐྱེད་པ་དང་། དམ་པའི་ཆོས་
ཡོངས་སུ་འཛིན་པ་དང་། སེམས་ཅན་ལ་སྙིང་རྗེ་ཆེན་པོ་བསྒོམ་པའོ། །ཞེས་གསུངས་སོ། །གསུམ་པ་གནད་
འཆུགས་པའི་ཆོས་ཀྱི་སངས་མི་རྒྱ་བར་བསྟན་པ་ལ་གསུམ། ཉན་ཐོས་ཀྱི་ཆོས་ཀྱིས་སེམས་བསྐྱེད་གནད་
འཆུགས་ཚུལ། ཆོས་ལྟར་བཅོས་པ་གཞན་ཡང་ཡོད་ཚུལ། དོན་བསྡུས་ཏེ་གནད་མ་འཆུགས་པ་སྒྲུབ་བྱར་
གདམས་པའོ། །
དང་པོ་ལ་གཉིས་ལས། ཉན་ཐོས་ཀྱི་ལུང་ལས་གསུངས་པའི་ཚུལ་ནི། བྱང་ཆུབ་སེམས་ཀྱི་གནད་
འཆུགས་ན། །ཆོས་གཞན་གྱིས་ནི་འཚང་མི་རྒྱ། །སྟོང་ཉིད་ཉན་ཐོས་རྣམས་ཀྱང་སྒོམ། །དེ་ཡི་འབྲས་བུ་འགོག་
པ་ཐོབ། །སོ་སོར་ཐར་པའི་མདོ་བཞིན་དུ། །བསྔོ་བ་ཉན་ཐོས་རྣམས་ཀྱང་བྱེད། །ཅེས་པ། ཐེག་པ་ཆེན་པོའི་རྩ་
བ་སེམས་བསྐྱེད་ཡིན་པས། དེའི་གནད་འཆུགས་ན་ཟབ་ཅིང་རྒྱ་ཆེ་བའི་ཆོས་གཞན་ཚུལ་ཁྲིམས་དང་ཏིང་ངེ་
འཛིན་དང་སྟོང་ཉིད་སྒོམ་པ་དང་། གསང་སྔགས་ཀྱི་ལྷ་བསྒོམ་བཟླས་ལ་སོགས་གང་གིས་ཀྱང་སངས་རྒྱས་མི་
ཐོབ་སྟེ། དེ་འདྲ་ཕྱི་རོལ་པ་དང་། ཐེག་པ་དམན་པ་ལ་ཡང་མང་དུ་ཡོད་པའི་ཕྱིར་རོ། །འོ་ན་སྟོང་ཉིད་སྒོམ་པ་
སངས་རྒྱས་ཀྱི་ལམ་ཡིན་མོད་སྙམ་ན། གང་ཟག་གི་བདག་མེད་པའི་སྟོང་པ་ཉིད་ཉན་ཐོས་དང་རང་སངས་རྒྱས་
རྣམས་ཀྱང་བསྒོམ་ལ། དབུ་མ་ཁ་ཅིག་ཆོས་ཀྱི་བདག་མེད་སྒོམ་པའང་རྒྱལ་སྲས་དང་ཁྱད་པར་མེད་པར་བཞེད་
མོད། དེ་ནི་ཕུང་པོ་དང་ཁམས་དང་སྐྱེ་མཆེད་ལ་ཆོས་སུ་བྱས་ནས་དེ་བདེན་མེད་དུ་ཤེས་ནས་སྒོམ་པ་ལ་ངོས་~146~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བཟུང་བར་གསལ་ཅིང་། མངོན་པར་རྟོགས་པའི་རྒྱན་དུ། གང་ཟག་གི་བདག་མེད་རྟོགས་པར་གསུངས་པ་
ལས་མ་འདས་སོ། །དེར་གསུངས་པའི་ཆོས་ཀྱི་བདག་འཛིན་ནི་འཁོར་འདས་ལ་བླང་དོར་གྱི་མཚན་མར་འཛིན་
པ་དང་། ཕུང་པོ་སྟོང་པ་ཉིད་དང་དུས་གསུམ་གྱི་ཆོས་ལ་དེར་འཛིན་པ་དང་། སྦྱིན་སོགས་ཉམས་སུ་བླང་བྱར་
འཛིན་པ་དང་། ཕྱོགས་མཐུན་སུམ་ཅུ་རྩ་བདུན་ཐར་པའི་ལམ་དུ་འཛིན་པ་དང་། རྫོགས་པའི་སངས་རྒྱས་ལ་
སྐྱབས་གནས་དང་མཆོད་བྱར་འཛིན་པའི་བློ་དང་། བཟང་ངན་དང་བླང་དོར་དུ་ཞེན་པའི་ཆ་ལ་ཆོས་ཀྱི་བདག་
འཛིན་མཚན་འཛིན་གཞི་ཤེས་ཞེས་རྒྱལ་སྲས་ལམ་གྱི་སྤང་བྱར་གསུངས་སོ། །དེ་ནི་འཁོར་འདས་ཀྱི་ཆོས་
ཐམས་ཅད་གཟུང་ཡུལ་དུ་བྱས་ཏེ། དེར་འཛིན་གྱི་ཆགས་པ་ཕྲ་མོ་དེ་མཐའ་བྲལ་གྱི་དོན་ལེགས་པར་རྟོགས་
པའི་ཡུལ་ཤེར་ཕྱིན་རྒྱལ་སྲས་ཀྱིས་ཉམས་སུ་བླང་པའི་མི་མཐུན་ཕྱོགས་ཡིན་པའི་ཕྱིར། མདོར། གཟུགས་སྟོང་
ཞེས་བྱ་བར་འདུ་ཤེས་ན་ཆགས་པའོ། །དེ་བཞིན་དུ། ཚོར་བ། འདུ་ཤེས། འདུ་བྱེད། རྣམ་པར་ཤེས་པའོ། །འདས་
པའི་ཆོས་རྣམས་ལ་འདས་པའི་ཆོས་སོ་ཞེས་བྱ་བར་འདུ་ཤེས་ན་ཆགས་པའོ། །དེ་བཞིན་དུ་མ་འོངས་པ་དང་ད་
ལྟར་བྱུང་བ་དང་ཕར་ཕྱིན་དྲུག་དང་། སྡེ་ཚན་བདུན་དང་། དེ་བཞིན་གཤེགས་པ་ལ་མཚན་མར་ཡིད་ལ་བྱེད་ན་
ཇི་ཙམ་དུ་མཚན་མར་འཛིན་པ་དེ་ཙམ་དུ་ཆགས་པའོ། །ཞེས་གསུངས་པའི་དོན། གཟུགས་སོགས་ཕུང་པོ་སྟོང་
ཉིད་དང་། །དུས་གསུམ་རྟོགས་པའི་ཆོས་རྣམས་དང་། །སྦྱིན་སོགས་བྱང་ཆུབ་ཕྱོགས་རྣམས་ལ། །སྤྱོད་པའི་
འདུ་ཤེས་མི་མཐུན་ཕྱོགས། །ཞེས་པ་དང་། རྒྱལ་ལ་སོགས་ལ་ཆགས་པ་ཕྲ། །ཞེས་གསུངས་སོ། །ཆོས་ཐམས་
ཅད་མཉམ་པ་ཉིད་དུ་རྟོགས་པའི་གཉེན་པོ་གཞི་ཤེས་རྒྱལ་སྲས་འཕགས་པའི་ཐུགས་རྒྱུད་ལ་མངའ་བའི་ཡེ་
ཤེས་འདི་ལྟ་བུ་ཉན་རང་དགྲ་བཅོམ་པ་གཉིས་ཀའི་ཆ་ལས་རྣམ་པར་གྲོལ་བ་ལའང་ཡོད་རེ་ཀན། ཐེག་དམན་
འཕགས་པ་འཁོར་བ་སྤང་བྱ་དང་། མྱང་འདས་ཐོབ་བྱར་བྱས་ནས་ལམ་གྲུབ་པ་ཀུན་གྱི་ཐུགས་ལ་གསལ་ལོ། །ཀླུ་
སྒྲུབ་ཞབས་ཀྱིས། བྱང་ཆུབ་དམ་པ་གཉིས་ཐོབ་ནས། །སྲིད་པས་སྐྲག་ཡིད་དེ་དག་ནི། །ཚེ་ཟད་ལ་དགའ་མྱ་
ངན་ལས། །འདས་ཐོབ་འདུ་ཤེས་ཅན་དུ་འགྱུར། །ཞེས་ཤིན་ཏུ་གསལ་བར་གསུངས་སོ། །ཕུང་པོ་ལ་ང་དང་ང་
ཡིར་འཛིན་པའི་ཉོན་སྒྲིབ་འཁོར་བའི་བདེ་འབྲས་ལ་ཞེན་པའི་སྲེད་པ་ཀུན་འབྱུང་བདེན་པའི་གཙོ་བོ་དེས་ཡང་
སྲིད་འགྲུབ་འགྱུར་གྱི་ལས་བསགས་ནས་སྐྱེ་བ་ཕྱི་མ་ལེན་ཅིང་། དེ་ལ་བརྟེན་ནས་སྐྱེ་རྒ་ན་འཆི་སྡུག་བསྔལ་
བའི་ཕུང་པོ་འཕེལ་བ་ཡིན་ནོ། །ཞེས་རྟེན་འབྲེལ་སླུ་བ་མེད་པའི་བཀའ་དང་བསྟན་བཅོས་རྣམས་སུ་ཡང་དང་
ཡང་དུ་གསུངས་སོ། །བདེན་པ་མཐོང་ལ་འཕེན་པ་མེད། །སྲེད་དང་བྲལ་ལ་འབྱུང་བ་མེད། །ཅེས་མཐོང་ལམ་
ཐོབ་ནས་འཁོར་བར་འཕེན་པའི་ལས་གསར་དུ་གསོག་པ་མེད་ཅིང་། ཁམས་གསུམ་གྱི་ཉོན་མོངས་ཟད་ནས་~147~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
སྲིད་པར་སྐྱེ་བ་མེད་དོ། །མཁས་གྲུབ་ཀཱ་མ་ལ་ཤཱི་ལས། ལས་ཟད་ནས་གྲོལ་བར་འགྱུར་རོ། །ཞེས་མུ་སྟེགས་
ཅན་ཀུན་ཏུ་འཚོ་བ་པའི་སྨྲ་བ་ཁས་བླངས་པར་འགྱུར་རོ། །བཅོམ་ལྡན་འདས་ཀྱི་གསུང་རབ་ལས། ཉོན་མོངས་
ཟད་ནས་གྲོལ་བར་འགྱུར་གྱི། ལས་ཟད་པས་གྲོལ་བར་འགྱུར་བ་མེད་དོ། །ཐོག་མ་མེད་པ་ནས་བསགས་པའི་
ལས་ཟད་པར་བྱ་མི་ནུས་ཏེ། དེ་ནི་མཐའ་ཡས་པའི་ཕྱིར་རོ། །ངན་སོང་ལ་སོགས་པར་ཡང་དེའི་འབྲས་བུ་ལ་
སྤྱོད་པའི་ཚེ་ལས་གཞན་ཡང་འབྱུང་སྟེ། ཉོན་མོངས་པ་མེད་པར་མ་གྱུར་པས་ཉོན་མོངས་དེ་རྒྱུར་གནས་ན་ལས་
དགག་པར་མི་ནུས་པའི་ཕྱིར། མར་མེ་མ་འགགས་ན་དེའི་འོད་མ་འགག་པ་བཞིན་ནོ། །ཅི་སྟེ་ཉོན་མོངས་པ་
ཟད་པར་བྱ་བའི་ཕྱིར་ལྷག་མཐོང་ལ་བརྟེན་པར་བྱའོ། །སྙམ་དུ་སེམས་ན་ནི་དེའི་ཚེ་ཉོན་མོངས་པ་ཟད་པ་ཉིད་
ཀྱིས་གྲོལ་བར་གྲུབ་སྟེ། ལས་ཟད་པར་བྱ་བའི་ཕྱིར་དོན་མེད་པར་འགྱུར་རོ། །ཞེས་གསུངས་སོ། །རྒྱས་པའི་
བསྟན་བཅོས་ལས་ཀྱང་། གཉིས་ཟད་དོན་དུ་འབད་ན་ཡང་། །ལས་ཟད་དུབ་པ་དོན་མེད་ཡིན། །ཞེས་པ་དང་།
སྲེད་པ་ནི་ཡོད་ན་སླར་ཡང་འབྱུང་ཕྱིར་རོ། །ཞེས་གསུངས་སོ། །ཡང་སྲིད་འཕེན་པའི་ལས་ཅན་གྱིས་བསྒྱུར་
ནུས་པ་ཡིན་ཏེ། འབྲོག་ན་གནས་པའི་འཕགས་པས་སངས་རྒྱས་ཀྱིས་དུས་གསུམ་གཟིགས་པ་དང་རྫུ་འཕྲུལ་
དུ་ཕྱིན་པ་ལ་སྲེད་པ་ཅུང་ཟད་དང་བཅས་པའི་དད་པ་བསྒོམས་པས་གནས་གཙང་མའི་ལྷར་སྐྱེ་བ་བླངས་ཏེ།
མདོར་ན་ཉོན་མོངས་པའི་སྒྲིབ་པ་འཁོར་བའི་རྒྱུར་འཐད་ཀྱི། ཤེས་བྱའི་སྒྲིབ་པས་སྲིད་པར་སྐྱེ་བའི་ལས་མི་
སོག་གོ། །མཐོང་བས་སྤང་བྱ་མ་ལུས་པ། །ཐམས་ཅད་ཡང་དག་ཟད་བྱས་ནས། །ཤེས་བྱའི་སྒྲིབ་པ་སྤང་པའི་
ཕྱིར། །སྡོམ་པ་ལ་ནི་རབ་ཏུ་སྦྱོར། །ཞེས་པ་དང་། ས་བཅུ་རྣམས་སུ་སྒོམ་པའི་ལམ་ལ་ཤེས་བྱའི་སྒྲིབ་པའི་
གཉེན་པོའི་ལམ་སྒོམ་གྱི། ཉོན་མོངས་པའི་གཉེན་པོར་ནི་མ་ཡིན་ནོ། །ཅིག་ཅར་དགྲ་བཅོམ་པ་དང་དེ་བཞིན་
གཤེགས་པར་འགྱུར་རོ། །ཞེས་གསུངས་པའི་ཁུངས་ལང་ཀར་གཤེགས་པར། བློ་གྲོས་ཆེན་པོ་ཉོན་མོངས་པའི་
སྒྲིབ་པ་ནི་གང་ཟག་བདག་མེད་པ་མཐོང་བ་དག་པར་འགྱུར་རོ། །ཤེས་བྱའི་སྒྲིབ་པ་ནི་ཆོས་ཀྱི་བདག་མེད་པ་
མཐོང་བས་སྤོང་པར་འགྱུར་རོ། །ཞེས་གསུངས་སོ། །དེ་ལྟར་རྒྱལ་བ་བྱམས་དང་དཔལ་ལྡན་ཀླུ་སྒྲུབ་ཀྱི་གཞུང་
མི་འགལ་བར་སྨྲ་བ་སྔོན་ཆད་གངས་རིའི་ཁྲོད་འདིར་མ་བྱུང་ངོ་། །ཐེག་དམན་གྱི་སྟོང་ཉིད་སྒོམ་པ་དེ་ཐེག་ཆེན་
སེམས་བསྐྱེད་དང་བྲལ་བས་མར་མེ་ཤི་བ་ལྟར་ཆད་པའི་མཐའ་སྡུག་བསྔལ་འགའ་ཙམ་གྱི་མྱང་འདས་ཐོབ་པ་
ཡིན་ནོ། །སོ་ཐར་གྱི་མདོར། སོ་སོར་ཐར་པ་སྟོན་པ་ཡི། །བསོད་ནམས་གྲུབ་པ་གང་ཡོད་པ། །དེས་ནི་འཇིག་
རྟེན་མ་ལུས་པ། །ཐུབ་དབང་གོ་འཕང་ཐོབ་པར་ཤོག །ཅེས་པ་ལྟར་བསྔོ་བ་སྨོན་ལམ་དང་གཞན་དོན་ཉན་ཐོས་
རྣམས་ཀྱང་བྱེད་དོ། །~148~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འདུལ་བ་ལུང་ལ་སོགས་པ་རུ། །སྟོང་པ་ཉིད་དང་སྐྱེ་མེད་དང་། །མཁའ་དང་ལག་མཐིལ་མཉམ་པ་
སོགས། །ཆོས་ཀུན་མཉམ་ཉིད་རྟོགས་པའང་གསུངས། །ཞེས་པ་འདུལ་བ་ལུང་དང་། མདོ་ཆེན་པོ་སྟོང་པ་ཉིད་
དང་། མདོ་ཆེན་པོ་སྒྱུ་མའི་དྲྭ་བ་ལ་སོགས་པར། རྣམ་ཐར་སྒོ་གསུམ་དང་སྐྱེ་མེད་འགག་མེད་ལ་སོགས་པ་མང་
དུ་གསུངས་ཤིང་། བདེན་པ་མཐོང་པ་དང་། དགྲ་བཅོམ་པ་ཐོབ་པ་ལ་འཇིག་ཚོགས་ལ་ལྟ་བའི་རི་བོ་ཉི་ཤུ་ཡེ་
ཤེས་ཀྱི་རྡོ་རྗེས་བཅོམ་སྟེ། ཆོས་རྣམས་ལ་ཐེ་ཚོམ་ལས་བརྒལ་ཏོ། །སོམ་ཉི་ལས་བརྒལ་ཏོ། །སྟོན་པའི་བསྟན་
པ་ལ་གཞན་གྱི་དྲིང་ལ་མི་འཇོག་པར་གྱུར་ཏོ། །དེ་གསེར་དང་བོང་པར་མཚུངས་པ། ནམ་མཁའ་དང་ལག་
མཐིལ་དུ་མཉམ་པའི་སེམས་དང་ལྡན་པར་གྱུར་ཏོ། །ཞེས་ཡང་དང་ཡང་དུ་གསུངས་སོ། །
བདག་གིས་བྲམ་ཟེ་འདོད་པ་ལ། །དགའ་བས་ཤིང་རྟ་འདི་བཏང་བས། །དངོས་པོ་ཐམས་ཅད་བཏང་
ནས་ནི། །རྫོགས་པའི་སངས་རྒྱས་ཐོབ་པར་ཤོག །དེ་སོགས་བསྔོ་བའང་མང་དུ་གསུངས། །ཞེས་པ། ཐམས་
ཅད་སྒྲོལ་གྱི་སྐྱེས་རབས་ལས། བྲམ་ཟེ་ཤིང་རྟ་སློང་པ་ལ་དགའ་ཞིང་སྤྲོ་བའི་སེམས་ཀྱིས་བཏང་པས་ཡོངས་སུ་
བཟུང་བའི་དངོས་པོ་ཐམས་ཅད་བདག་ཏུ་མ་བཟུང་བར་སྟོང་པའི་བསམ་པ་རྒྱ་ཆེན་པོས་ལན་དང་རྣམ་སྨིན་ལ་
མི་རེ་བའི་སྦྱིན་པ་འདིས་སངས་རྒྱས་ཐོབ་པར་ཤོག ཅེས་པ་ལ་སོགས་ཐེག་ཆེན་དང་ཚུལ་མཐུན་པའི་རྣམ་
བཞག་མང་དུ་གསུངས་མོད།
གཉིས་པ་དེའི་སེམས་བསྐྱེད་གནད་འཆུགས་པས་སངས་རྒྱས་མི་ཐོབ་པའི་ཚུལ་ནི། འོན་ཀྱང་ཐབས་ལ་
མཁས་པ་ཡི། །ཁྱད་པར་འགའ་ཞིག་མ་གསུངས་པས། །རྫོགས་པའི་སངས་རྒྱས་སྒྲུབ་མི་ནུས། །དེ་ཕྱིར་ཐབས་
མཁས་ཤེས་རབ་ཉིད། །སངས་རྒྱས་རྒྱུ་ཡི་གཙོ་བོ་ཡིན། །ཞེས་པ་ཡོན་ཏན་མཐའ་ཡས་པའི་བསྟོད་པར། གང་
སླད་ཤེས་རབ་དོན་དམ་བརྟེན་ཅིང་སྙིང་རྗེ་ཀུན་རྫོབ་བསྟེན་བྱེད་པ། །དེ་སླད་དོན་གཞན་དགོངས་མཛད་ཁྱོད་
ལ་སེམས་ཅན་མཆིས་པ་མ་ལགས་ཀྱང་། །གང་ཚེ་ཁྱོད་ནི་སྟོབས་བཅུ་བསྐྱེད་པའི་ཐུགས་རྗེ་དག་དང་ལྡན་གྱུར་
པ༑ ༑དེ་ཚེ་འགྲོ་བ་ཉམ་ཐག་རྣམས་ལ་ཁྱོད་བྱམས་བུ་ལ་ཕ་བྱམས་བཞིན། །ཞེས་སེམས་ཅན་མ་དམིགས་
བཞིན་དུ་སེམས་ཅན་ལ་བུ་གཅིག་པ་ལྟར་བརྩེ་བའི་ཐུགས་རྗེ་འདི་ལྟ་བུ་ཉན་རང་ལ་མེད་པས་ཐབས་ལ་
མཁས་པའི་ཁྱད་པར་འདི་ལྟ་བུ་དང་། ཉོན་མོངས་ཐུལ་ཀྱང་སྤངས་པ་མེད། །སྔགས་ཀྱིས་བསད་པའི་དུག་དང་
འདྲ། །ཐབས་ཆེན་རྣམས་དང་ལྡན་པ་ལ། །སྲིད་པར་ཞི་བའི་བདག་ཉིད་དང་། །ཉོན་མོངས་བྱང་ཆུབ་ཡན་ལག་
འགྱུར། །ཞེས་པ་དང་། དཀོན་མཆོག་བརྩེགས་པར། ཇི་ལྟར་གྲོང་ཁྱེར་སྐྱེ་བོའི་མི་གཙང་ལུད། །དེ་ནི་བུ་རམ་
ཤིང་པའི་ཞིང་ལ་ཕན། །དེ་བཞིན་བྱང་ཆུབ་སེམས་དཔའི་ཉོན་མོངས་ལུད། །དེ་ནི་སངས་རྒྱས་ཆོས་རྣམས་~149~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བསྐྱེད་ལ་ཕན། །ཞེས་ལམ་ཤེས་ཉོན་མོངས་མི་སྤོང་བའི་ཁྱད་ཆོས་འདི་ལྟ་བུ་དང་། བསམ་གཏན་དང་གཟུགས་
མེད་ཀྱི་ཏིང་ངེ་འཛིན་ལ་མ་གཡོས་དེ་བཞིན་དུ། འདོད་ཁམས་ཀྱི་རིགས་ཆེན་པོར་སྐྱེ་བ་དང་། བཙུན་མོའི་
ཚོགས་དང་ལྷན་ཅིག་གནས་བཞིན་དུ་ཚངས་སྤྱོད་རྣམ་པར་དག་པ་དང་། བདག་གཞན་བརྗེ་བ་ལ་སོགས་པའི་
ཐབས་ཁྱད་པར་ངོ་མཚར་རྨད་དུ་བྱུང་བ་འདི་ལྟ་བུ་ཐེག་པ་དམན་པའི་ལས་ལ་མེད་པའི་ཕྱིར་ཉན་ཐོས་ཀྱི་སྟོང་
ཉིད་སྒོམ་པ་ཐེག་ཆེན་གྱི་ལམ་དུ་མི་རུང་སྟེ། ཀླུ་སྒྲུབ་ཞབས་ཀྱིས། ཉན་ཐོས་ཐེག་པ་འདི་ལས་ནི། །བྱང་ཆུབ་
སེམས་པའི་སྨོན་ལམ་དང་། །སྤྱོད་པ་ཡོངས་བསྔོ་མ་བཤད་དེ། །ཐེག་པ་ཆེན་པོ་ག་ལ་འགྱུར། །ཞེས་གསུངས་
སོ༑ ༑དེའི་ཕྱིར་ཐེག་པ་ཆེན་པོའི་ཐབས་མཁས་དང་སྟོང་ཉིད་རྟོགས་པའི་ཤེས་རབ་ཟུང་དུ་འཇུག་པའི་ལམ་
རྫོགས་པའི་སངས་རྒྱས་ཀྱི་རྒྱུ་ཡིན་ཏེ། ལིཙྪ་བྱིས་ཞུས་པའི་མདོར། བྱང་ཆུབ་སེམས་དཔའ་རྣམ་དག་གིས། །ཡབ་
ནི་ཐབས་ལ་མཁས་པ་སྟེ། །ཡུམ་ནི་ཤེས་རབ་ཕ་རོལ་ཕྱིན། །འདྲེན་པ་རྣམས་ནི་དེ་ལས་སྐྱེས། །ཞེས་གསུངས་
སོ༑ ༑
གཉིས་པ་ཆོས་ལྟར་བཅོས་པ་གཞན་ཡང་ཡོད་པའི་ཚུལ་ལ་གཉིས། ཕར་ཕྱིན་དྲུག་གི་གནད་འཆུགས་
པའི་ཚུལ། ཐབས་ཀྱི་ཁྱད་པར་མང་པོའི་གནད་འཆུགས་པའི་ཚུལ་ལོ། །དང་པོ་ལ་སྤྱིར་བསྟན། སོ་སོར་བཤད་
པ་གཉིས་ལས། དང་པོ་ནི། སངས་རྒྱས་དགོངས་པ་མི་ཤེས་པར། །ཆོས་ལྟར་བཅོས་པས་བླུན་པོ་འགའ། །ངོ་
མཚར་བསྐྱེད་ཀྱིས་མཁས་པ་རྣམས། །ཁྲེལ་བར་འགྱུར་བ་འདི་འདྲ་ཡོད། །ཅེས་པ། གསུང་རབ་ཀྱི་དགོངས་པ་
མི་ཤེས་པར་ཆོས་ལྟར་བཅོས་པ་དགེ་བ་ལྟར་སྣང་རྣམ་དག་ཏུ་འཛིན་པའི་བླུན་པོ་འགའ་ཞིག   །སྐྱེ་བོ་ཐ་མལ་
པ་དགའ་བ་བསྐྱེད་ཀྱང་མཁས་པ་ཁྲེལ་བའི་གནས་སུ་གྱུར་པ་མང་དུ་ཡོད་དེ། བླུན་པོའི་དྲུང་དུ་མཁས་པ་བས། །སྤྲེའུ་
འཛིན་པ་ཁྱད་པར་འཕགས། །སྤྲེ་འཛིན་ཟས་དང་ནོར་གྱིས་མཆོད། །མཁས་པ་ལག་པ་སྟོང་པར་འགྲོ། །ཞེས་
སོ༑ ༑
གཉིས་པ་ལ་དྲུག་ལས། མ་དག་པའི་སྦྱིན་པ་ནི། ཆང་དང་དུག་དང་མཚོན་ཆ་དང་། །གཞན་གྱི་ལོངས་
སྤྱོད་སྟེར་བ་དང་། །གསོད་པར་ཕྱུགས་མ་སྟེར་བ་དང་། །མཆོག་གི་ནོར་ནི་མཆོག་མིན་ལ། །སྟེར་སོགས་མདོ་
ལས་འགག་པས་ན། །མ་དག་པ་ཡི་སྦྱིན་པ་ཡིན། །ཞེས་པ། མྱང་འདས་ཆེན་པོར། ཆང་དང་ཤ་སྦྱིན་པ་ནི་
འཇིག་རྟེན་ན་སྦྱིན་བདག་ཆེན་པོར་གྲགས་ཀྱང་སྦྱིན་པའི་གོ་མི་ཆོད་པར་གསུངས། སྦྱིན་བྱ་མ་དག་པ་ཤ་དང་
ཆང་དང་དུག་དང་མཚོན་ཆ་དང་རྐུས་པ་དང་ཕྲོགས་བའི་ནོར་དང་། བསོད་པར་དུད་འགྲོ་སྟེར་བ་དང་། གང་
ཟག་མཆོག་གི་ནོར་ཕལ་པ་ལ་སྟེར་བ་དང་། སྦྱིན་ཡུལ་རྒྱལ་པོ་དང་བུད་མེད་དང་ཆོམ་རྐུན་ལ་སོགས་པ་ལ་~150~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སྟེར་བ་དང་། ཀུན་སློང་ལན་དང་རྣམ་སྨིན་ལ་སོགས་པ་རེ་བ་དང་། སྦྱིན་ཚུལ་མ་གུས་པས་སྟེར་བ་ལ་སོགས་
མ་དག་པ་ཡིན་ཏེ། དྲང་སྲོང་རྒྱས་པས་ཞུས་པའི་མདོར། མ་དག་པའི་སྦྱིན་པ་སུམ་ཅུ་རྩ་གཉིས་གསུངས་ནས།
དྲང་སྲོང་ཆེན་པོ་སྦྱིན་པའི་རྣམ་པར་སྨིན་པ་ལ་འཇུག་པ་ལ་ཉོན། གང་དད་པས་ཅུང་ཟད་སྦྱིན་པར་བྱེད་པ་དེ་
དག་ཐམས་ཅད་ནི་སྦྱིན་པ་ཞེས་བྱའོ། །
མ་དག་པའི་ཚུལ་ཁྲིམས་ནི། ཉན་ཐོས་ཀྱི་ནི་སྡོམ་པ་ལ། །ཐེག་པ་ཆེན་པོར་འཆོས་པ་དང་། །དེ་བཞིན་
ཐེག་ཆེན་ཉན་ཐོས་སུ། །འཆོས་པ་ཚུལ་ཁྲིམས་མ་དག་པ། །རང་ཉིད་ཚུལ་ཁྲིམས་བསྲུངས་ན་ཡང་། །ཚུལ་
ཁྲིམས་ལ་ནི་མཆོག་འཛིན་ཅིང་། །གཞན་ལ་ཁྱད་གསོད་བྱེད་པ་ནི། །མ་དག་པ་ཡི་ཚུལ་ཁྲིམས་ཡིན། །ཞེས་པ།
ཉན་ཐོས་ཀྱི་སྡོམ་པ་འབོགས་པའི་ཚེ་ཐེག་ཆེན་གྱི་ཆོ་ག་དང་བསྲེས་ནས་བྱང་ཆུབ་མ་ཐོབ་བར་དུ་ལེན་པ་དང་།
ཐེག་ཆེན་གྱི་སྡོམ་པ་གཟུགས་ཅན་དུ་འདོད་པ་ཇི་སྲིད་འཚོའི་བར་དུ་ལེན་པ་དང་། ཚུལ་ཁྲིམས་མཆོག་ཏུ་འཛིན་
པའི་ལྟ་བ་དང་། རང་ཉིད་ཚུལ་ཁྲིམས་སྲུང་པའི་སེམས་ཀྱིས་གཞན་མ་དག་པ་ཁྱད་དུ་བསོད་པ་ནི་མ་དག་པ་
ཡིན་ཏེ། མདོར། བདག་ནི་ཚུལ་ཁྲིམས་ལྡན་ཞེས་བདག་མ་སྙེམས། །གཞན་ནི་ཚུལ་ཁྲིམས་འཆལ་ཞེས་གཞན་
མ་བརྙས། །ཚུལ་ཁྲིམས་ཙམ་དག་གིས་ནི་གང་བསྙེམས་པ། །བསྙེམས་ཕྱིར་དེ་ནི་ཚུལ་ཁྲིམས་འཆལ་ཞེས་
བྱ༑ ༑ཞེས་སོ། །གཞན་ཡང་མཐོ་རིས་ཐོབ་པའི་ཕྱིར་ཚུལ་ཁྲིམས་བསྲུང་པ་ཡང་མ་དག་པར་ཐེག་པ་གོང་འོག་
གི་མདོ་དུ་མ་ལས་གསུངས་སོ། །
མ་དག་པའི་བཟོད་པ་ནི། དཀོན་མཆོག་གསུམ་དང་བླ་མ་ལ། །གནོད་ཅིང་བསྟན་པ་འཇིག་པ་ལ། །ཁྲོས་
ནས་བཟློག་པར་ནུས་བཞིན་དུ། །བཟོད་པ་སྒོམ་པ་མ་དག་པ། །ཞེས་པ། རྒྱལ་བ་བྱམས་པས། འབྱུང་པ་
དཀོན་ཕྱིར་དྲི་མེད་ཕྱིར། །མཐུ་དང་ལྡན་ཕྱིར་འཇིག་རྟེན་གྱི། །རྒྱན་གྱུར་ཕྱིར་དང་མཆོག་ཉིད་ཕྱིར། །འགྱུར་བ་
མེད་ཕྱིར་དཀོན་མཆོག་ཉིད། །ཅེས་པ། ལེགས་སྦྱར་ལས་རཏྣ་ཞེས་པ་དཀོན་མཆོག་དང་རིན་ཆེན་གཉིས་ཀ་
ལ་འཇུག་པས་ནོར་བུ་རིན་པོ་ཆེ་འབྱུང་པ་དཀོན་པ་ལ་སོགས་པ་དང་། དཀོན་མཆོག་གསུམ་ཚུལ་འདྲ་བར་
གསུངས་པ་ཡིན་ནོ། །རྒྱུད་དུ། དཀོན་མཆོག་གསུམ་ལ་གནོད་བྱེད་ལ། །བཟོད་པ་སྒོམ་པར་མི་བྱའོ། །ཞེས་པ་
དང་། དེ་བཞིན་དུ་བླ་མ་དང་སེམས་ཅན་མང་པོ་ལ་འཚེ་བ་དང་། སངས་རྒྱས་ཀྱི་བསྟན་པ་འཇིག་པར་བྱེད་
པའི་མ་རུངས་པ་ལ། ཁྲོས་ནས་བརྡེག་པ་དང་གཤེ་བ་ལ་སོགས་པས་ལྡོག་པར་ནུས་བཞིན་དུ་བཟོད་པ་
བསྒོམས་པ་ནི་མ་དག་པའོ། །
མ་དག་པའི་བརྩོན་འགྲུས་ནི། ལོག་པའི་ཆོས་ལ་དགའ་བ་དང་། །ཐོས་བསམ་སྒོམ་གསུམ་ནོར་པ་~151~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལ༑ ༑བརྩོན་འགྲུས་ཆེན་པོ་བྱེད་ལ་སོགས། །མ་དག་པ་ཡི་བརྩོན་འགྲུས་ཡིན། །ཞེས་པ། ལོག་པའི་ཆོས་ལ་
ཐོས་བསམ་སྒོམ་པ་བྱེད་པའི་འབད་པ་དང་། ཐར་པའི་ལམ་དུ་རློམ་ནས་དཀའ་སྤྱད་དྲག་པོ་བྱེད་པ་ལ་སོགས་
མ་དག་པའི་བརྩོན་འགྲུས་ཡིན་ཏེ། ཐོགས་མེད་ཞབས་ཀྱིས། ཆོས་འདི་པ་དག་ལས་གཞན་པའི་མུ་སྟེགས་བྱེད་
དག་གི་བརྩོན་འགྲུས་ནི་ལེ་ལོ་ཉིད་དོ། །ཞེས་པ་ལྟར་འཇིག་རྟེན་ན་གྲགས་པའི་འཐབ་མོ་དང་ཚོང་ལ་བརྩོན་པ་
ལ་སོགས་པ་རྣམས་བརྩོན་འགྲུས་ཀྱི་མི་མཐུན་ཕྱོགས་ཡིན་ཏེ། བྱ་བ་ངན་ཞེན་གྱི་ལེ་ལོ་ཡིན་པའི་ཕྱིར་རོ། །
མ་དག་པའི་བསམ་གཏན་ནི། མི་མཁས་སྟོང་ཉིད་སྒོམ་པ་དང་། །གནད་འཆུག་པ་ཡི་ཐབས་ལ་
སོགས། །རྣམ་རྟོག་འགའ་ཞིག་འཇིལ་བ་དང་། །ཏིང་འཛིན་ཕྲ་མོ་བསྐྱེད་པའི་ཐབས། །འབད་པ་ཆེན་པོ་སྒོམ་
ན་ཡང་། །ཡང་དག་ཡེ་ཤེས་མི་སྐྱེ་བས། །མ་དག་པ་ཡི་སྒོམ་པ་ཡིན། །ཞེས་པ། ཏིང་ངེ་འཛིན་སྒོམ་པའི་ཡན་
ལག་མ་ཚང་བ་དང་། ནོར་པ་དང་ཞི་གནས་རྣམ་པར་དག་པ་མ་ཡིན་གྱི་བླང་དོར་ལ་མི་མཁས་པས་སྟོང་པ་ཉིད་
སྒོམ་པ་ནི། རྣམ་སྣང་མངོན་བྱང་དུ། དུག་གི་སེམས་གང་ཞེ་ན། གང་ཤིན་ཏུ་དངོས་པོ་མེད་པ་ཉིད་དུ་སེམས་
པའོ། །ཞེས་གསུངས་པ་ལྟ་བུ་དང་། རྩ་རླུང་གི་གནད་འཆུགས་པའི་ཕྲ་ཐིག་གི་རྣལ་འབྱོར་སྒོམ་པ་ལ་སོགས་
འཕྲལ་གྱི་ནད་ཞི་བ་དང་། རྣམ་རྟོག་རགས་པ་འགགས་པ་དང་། ཕྱི་རོལ་ཡུལ་ལ་སེམས་མི་འདོགས་པར་
གནས་པ་ཙམ་གྱི་ཞི་གནས་ཕྲ་མོ་སྐྱེས་པ་ལ་ལམ་མ་ནོར་བར་ཤེས་ནས་སྒོམ་པ་ལ་སོགས་མདོ་རྒྱུད་ནས་
གསུངས་པའི་ཡེ་ཤེས་ཡང་དག་པ་སྐྱེ་བའི་ཐབས་མ་ཡིན་པའི་ཕྱིར་མ་དག་པའི་བསམ་གཏན་སྒོམ་པ་ཡིན་ཏེ།
མདོ་ལས་གསུངས་པའི་ལྟ་བའི་ཕྱོགས་ཉུང་ཤེས་ཙམ་རྟོགས་སྒོམ་པ་ལས་བྱུང་བའི་འཁྲུལ་ཤེས་ཡིན་པའི་ཕྱིར་
རོ༑ ༑ཉམས་སྐྱོན་ཅན་ཡིན་མ་ཡིན་ལེགས་པར་ཕྱེ་ནས་ཉམས་སུ་ལེན་པ་ནི་ཉིན་མོའི་སྐར་མ་བཞིན་ནོ། །
མ་དག་པའི་ཤེས་རབ་ནི། སངས་རྒྱས་གསུང་དང་མི་མཐུན་པའི། །འཆད་རྩོད་རྩོམ་ལ་མཁས་གྱུར་ཅིང་། །བྱ་
བ་ཐམས་ཅད་ཤེས་གྱུར་ཀྱང་། །མ་དག་པ་ཡི་ཤེས་རབ་ཡིན། །ཞེས་པ། ཀུན་མཁྱེན་གྱིས་གསུངས་པའི་མདོ་
རྒྱུད་རྣམ་དག་དང་དགོངས་འགྲེལ་གྱི་བསྟན་བཅོས་བཟང་པོ་རྣམས་དང་མི་མཐུན་པར་རང་བཟོའི་ཚིག་མང་
པོ་འཆད་པ་དང་། དེ་ལྟ་བུ་རྩོམ་པ་དང་། དེ་ལ་ཀླན་ཀ་སྤང་པའི་ཕྱིར་རྩོད་པ་ལ་མཁས་པར་གྲགས་ཤིང་འཇིག་
རྟེན་གྱི་གཏམ་དང་བཟོ་དང་ཟློས་གར་དང་སྨན་དཔྱད་ལ་སོགས་པ་ལེགས་པར་ཤེས་ཀྱང་མ་དག་པའི་ཤེས་
རབ་ཡིན་ཏེ། ཡང་དག་པའི་དོན་རྟོགས་པ་ལ་སྒྲིབ་ཅིང་། འོད་ཟེར་བཀྱེ་བའི་མདོར། བླུན་པོ་འགའ་ཞིག་ཆོས་
སྟོན་པ། །དགེ་བའི་རྩ་བ་འཇིག་བྱེད་པས། །སྐྱེ་དགུ་མང་པོ་ཚད་མེད་རྙེད། །སེམས་ཅན་དམྱལ་བར་ལྟུང་པར་
བྱེད། །ཡང་དག་ཆོས་ནི་སྤོང་བྱེད་ཅིང་། །ཆོས་མ་ཡིན་པ་སྤྱོད་པར་བྱེད། །དེ་ལྟར་བས་ན་རྨོངས་པ་ཡི། །སྐྱེས་~152~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བུ་དམན་པ་སྤང་བར་བྱ། །ཞེས་པ་དང་། ལང་ཀར་གཤེགས་པ་རྒྱ་ནག་འགྱུར་དུ། དགེ་བའི་རྩ་བ་ཐམས་ཅད་
སྤངས་པ་གང་ཞེ་ན། འདི་ལྟར་བྱང་ཆུབ་སེམས་དཔའི་སྡེ་སྣོད་ལ། འདི་དག་ནི་ཐར་པ་དང་མཐུན་པའི་མདོ་
དང་འདུལ་བ་མ་ཡིན་ཞེས་སྨྲ་བས་སྤོང་ཞིང་སྐུར་བ་འདེབས་པ་ཡིན་ཏེ། དགེ་བའི་རྩ་བ་ཐམས་ཅད་སྤངས་
པའི་ཕྱིར་མྱ་ངན་ལས་མི་འདའ་འོ། །ཞེས་གསུངས་སོ། །
གཉིས་པ་ཐེག་ཆེན་གྱི་ཐབས་མཁས་གནད་འཆུགས་པའི་ཚུལ་ལ་ལྔ་ལས། དང་པོ་དད་པ་གནད་
འཆུགས་ཚུལ་ནི། བླ་མ་ངན་ལ་དད་པ་དང་། །ཆོས་ངན་པ་ལ་མོས་པ་དང་། །སྒོམ་ངན་པ་ལ་དགའ་བ་ནི། །མ་
དག་པ་ཡི་དད་པ་ཡིན། །ཞེས་པ། ཆོས་དང་གདམས་ངག་འདྲ་མིན་སྟོན་པའི་བླ་མ་ངན་པ་དང་། ལྟ་སྤྱོད་ཕྱིན་
ཅི་ལོག་ཏུ་གྱུར་པའི་ཆོས་དང་། དམིགས་པ་ཕྱིན་ཅི་ལོག་སྒོམ་པའི་ཏིང་ངེ་འཛིན་ངན་པ་དང་། ཆོས་མ་ཡིན་གྱི་
སྤྱོད་པ་བྱེད་པའི་གྲོགས་པོ་ངན་པ་ལ་དད་པ་ལ་སོགས་ལམ་གོལ་སར་ལྷུང་བའི་ཕྱིར་མ་དག་པའི་དད་པ་ཡིན་
ཏེ༑ སློབ་དཔོན་ཤཱནྟི་པས་དད་པ་མེད་པ་གཙོ་བོའི་དགྲ། །ལྷག་དད་ཤིན་ཏུ་གོལ་བའི་གནས། །ཞེས་གསུངས་
སོ༑ ༑མདོར་ན་གོ་ཆོད་པའི་དད་པ་ནི་གསུམ་སྟེ། ལས་རྒྱུ་འབྲས་ལ་ཡིད་ཆེས་པ་དང་། དཀོན་མཆོག་གསུམ་ལ་
སེམས་དང་བ་དང་། ཡང་དག་པའི་ཡོན་ཏན་སྒྲུབ་པར་འདོད་པས་ཏེ། སེམས་བྱུང་དགེ་བ་གཏན་ལ་འབེབས་
པའི་བསྟན་བཅོས་དཔལ་ལྡན་ཐོགས་མེད་སྐུ་མཆེད་ཀྱི་གཞུང་ལུགས་སུ་ཤེས་པར་བྱའོ། །
གཉིས་པ་མ་དག་པའི་སྙིང་རྗེ་ནི། ནད་པ་དགའ་བའི་ཁ་ཟས་སྟེར། །ངན་པར་སྤྱོད་ལ་ཚར་མི་
གཅོད། །དབང་བསྐུར་མེད་ལ་གསང་སྔགས་སྟོན། །སྣོད་མིན་པ་ལ་ཆོས་འཆད་སོགས། །འཕྲལ་ལ་ཕན་པ་
ལྟར་སྣང་ཡང་། །ཕྱི་ནས་གནོད་པ་ཆེར་འགྱུར་བས། །སྙིང་རྗེའི་དབང་གིས་བྱེད་ན་ཡང་། །མ་དག་པ་ཡི་སྙིང་
རྗེ་ཡིན། །ཞེས་པ། ནད་གཡོག་གི་སྨན་པ་མཁས་པས་བཀག་པའི་ཟས་སྐོམ་ཕྲལ་དུ་ཕན་པར་བསམས་ནས་
སྟེར་བ། ལུང་ལས། བྲན་མོ་སྐྱོང་མས་ཁྱིམ་བདག་ན་བ་ལ་སྡོང་བུམ་བཞག་པ་དང་། དགེ་སློང་གིས་ནད་པའི་
མགུལ་པ་བཅད་པ་ལྟ་བུའོ། །འཁོར་དང་སློབ་མ་ངན་པ་སྤྱོད་པ་མི་འཆོས་པ་དང་། དབང་བསྐུར་མ་ཐོབ་པ་ལ་
བསྐྱེད་རྫོགས་ཀྱི་ལམ་ཟབ་མོ་སྟོན་པ་དང་། སྣོད་དུ་མི་ལྡན་པ་ལ་བསྟན་དུ་མི་རུང་བའི་ཆོས་འཆད་པ་བཀག་
སྟེ༑ འཁོར་ལོ་བཅུ་པའི་མདོར། ནང་ནི་ཡང་དག་ཆད་ལྟ་ཞིང་། །ཐེག་པ་ཆེན་པོ་ཅན་ཞེས་ཁས་འཆེ། །མི་དགེ་
གསུམ་གྱི་ལས་ནི་མི་སྲུང་། །ང་ཡི་དམ་ཚིག་མ་རུང་འཇིག་བྱེད། །གང་ཟག་དེ་ནི་ཚེ་འཕོས་གྱུར་ནས། །འཚམས་
མེད་སེམས་ཅན་དམྱལ་བར་ལྟུང་ངེས། །དེ་བས་དབང་པོ་བརྟགས་ཤིང་བཤད་བྱའི། །སྣོད་དུ་མ་གྱུར་པ་ལ་མ་
ཡིན། །ཞེས་གསུངས་སོ། །དངོས་སུ་ཅུང་ཟད་འཕྲོད་པར་སྣང་ཡང་ཡུན་རིང་པོར་གནོད་པ་ཆེན་པོའི་རྒྱུར་~153~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འགྱུར་བ་རྣམས་ད་ལྟ་སྡུག་བསྔལ་དང་བྲལ་འདོད་ཙམ་གྱིས་བྱེད་ན་ལོག་པ་ཡིན་ནོ། །
གསུམ་པ་མ་དག་པའི་བྱམས་པ་ནི། གདུག་པ་ཅན་ལ་བྱམས་པ་དང་། །བུ་དང་སློབ་མ་མི་འཆོས་
དང་། །སྲུང་བའི་འཁོར་ལོ་མི་སྒོམ་ཞིང་། །ཁྲོ་བོའི་བཟླས་པ་འགོག་པ་སོགས། །རྒྱུད་སྡེ་ཀུན་དང་འགལ་བས་
ན༑ ༑མ་དག་པ་ཡི་བྱམས་པ་ཡིན། །ཞེས་པ། བསམ་སྦྱོར་ངན་ཅིང་སྟོབས་ཆེ་བའི་སྐྱེ་བོ་གདུག་པ་ཅན་ལ་ཚེ་
རིང་བ་དང་ནད་མེད་པ་ལ་སོགས་པའི་ཕན་སེམས་དང་། བུ་སློབ་དང་འཁོར་འབངས་སྤྱོད་པ་ཅི་བདེར་བག་
ཡེངས་སུ་བཞག་པས་དགའ་བར་འགྱུར་སྙམ་ནས་མི་འཆོས་པ་དང་། མཚོན་ཆ་དང་མེ་དཔུང་ལ་སོགས་སྲུང་
འཁོར་གྱི་དམིགས་པ་བྱས་ན་འབྱུང་པོ་ལ་གནོད་སྙམ་ནས་མི་སྒོམ་ཞིང་ཁྲོ་བོའི་སྒོམ་བཟླས་བྱེད་པ་འགོག་པ་
དང་། རྒྱུད་ནས་གསུངས་པའི་མངོན་སྤྱོད་ཀྱི་ལས་གཏན་ནས་མི་རུང་ངོ་ཞེས་པ་ལ་སོགས་པ་ཡུན་རིང་དུ་ཕན་
ཐབས་དོར་ནས་འཕྲལ་གྱི་བདེ་བ་ཙམ་སྒྲུབ་པ་ནི་མ་དག་པའི་བྱམས་པའོ། །
བཞི་པ་མ་དག་པའི་ཐབས་ལམ་ནི། མདོ་རྒྱུད་ཀུན་ལས་མ་གསུངས་ཤིང་། །རིགས་པ་སྒྲུབ་པར་མི་ནུས་
པའི། །དྲོད་དང་བདེ་བ་སྐྱེ་བ་དང་། །མི་རྟོག་ལྟར་སྣང་སྐྱེ་བ་བྱེད། །ནད་གདོན་ཅུང་ཟད་སེལ་བ་དག །བླུན་པོ་
དགའ་བ་སྐྱེད་ན་ཡང་། །མུ་སྟེགས་བྱེད་ལའང་ཡོད་པའི་ཕྱིར། །མ་དག་པ་ཡི་ཐབས་ལམ་ཡིན། །ཞེས་པ།
བཀའ་ལུང་རྣམ་དག་རྣམས་ནས་མ་གསུངས་ཤིང་མཁས་པའི་རིགས་པས་སྒྲུབ་པར་མི་ནུས་པའི་གནས་སྐབས་
སུ་རས་རྐྱང་གིས་ཆོག་པའི་དྲོད་པ་དང་། ཟག་བཅས་ཀྱི་བདེ་བ་དང་། གཉིད་འཐུག་པོས་ནོན་པ་ལྟ་བུའི་མི་
རྟོག་པ་ལྟར་སྣང་བསྐྱེད་པའི་ལུས་སྣང་དང་། རླུང་སྦྱོར་དང་ནད་གདོན་གློ་བུར་བ་སེལ་བའི་སྔགས་དང་
དམིགས་པ་ལ་སོགས་ཕྲལ་དུ་ཕན་གནོད་ཅུང་ཟད་ནུས་པས་བླུན་པོ་འགའ་ཞིག་དགའ་བར་གྱུར་ནས་བླ་མ་
བཟང་པོ་གྲུབ་ཐོབ་ཡིན་ནོ་ཞེས་མོས་གུས་བསྐྱེད་ནའང་། མུ་སྟེགས་ཀྱི་ཐབས་ལམ་ལ་དེ་བས་ཆེས་ལྷག་པ་
ཡོད་པའི་ཕྱིར། ཕ་རོལ་པོ་བསླུ་བའི་ཐབས་ཙམ་ཡིན་ཏེ། གཡོ་ཅན་སྤྱོད་པ་བཟང་བཟུང་ནས། །ཕྱིས་ནས་དོན་
ལ་བསླུ་བ་ཡོད། །རི་དྭགས་རྔ་མ་བསྟན་ནས་ནི། །ཁྲེལ་འདས་བོང་བུའི་ཤ་དག་འཚོང་། །ཞེས་སོ། །
ལྔ་པ་མ་དག་པའི་སྨོན་ལམ་ནི། བདག་བལྟའི་རྩ་བ་མ་ཆད་ཅིང་། །འཁོར་འདས་གཉིས་ལ་སྨོན་པ་
ཅན། །དགེ་བ་ལ་ནི་ངོ་མཚར་ལྟ། །ཆོས་ཀུན་སྤྲོས་བྲལ་མི་ཤེས་པས། །སངས་རྒྱས་ཉིད་དུ་བསྔོ་ན་ཡང་། །མ་
དག་པ་ཡི་སྨོན་ལམ་ཡིན། །ཞེས་པ། དཔལ་ལྡན་ཆོས་ཀྱི་གྲགས་པས། ཉེས་པའི་རྣམ་པ་ཐམས་ཅད་དག །འཇིག་
ཚོགས་ལྟ་ལས་སྐྱེས་པ་ཡིན། །དེ་མ་རིག་དེར་དེ་ལས་ཆགས། །དེ་ལས་ཞེ་སྡང་ལ་སོགས་འབྱུང་། །དེ་ཉིད་
ཀྱིས་ན་ཉེས་རྣམས་ཀྱི། །རྒྱུ་ནི་གཏི་མུག་ཡིན་པར་གསུངས། །ཞེས་པ་ལྟར། འཁོར་བར་འཁྱམས་པའི་རྩ་བ་ངོ་~154~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མ་ཤེས་པས་དེའི་གཉེན་པོ་དམ་པའི་ཆོས་བྱེད་ཚུལ་ལ་རྨོངས་པར་གྱུར་ཏེ། འཁོར་བའི་རྒྱུ་ལ་སངས་རྒྱས་ཀྱི་
ལམ་དུ་བཟུང་ནས་སྨོན་ལམ་འདེབས་པ་དང་། རྟེན་འབྲེལ་གྱི་ཆོས་རྣམས་རང་བཞིན་གྱིས་སྤྲོས་པའི་མཐའ་
བརྒྱད་དང་བྲལ་བར་མ་ཤེས་པས་དགེ་བ་སངས་རྒྱས་སུ་བསྔོ་བ་ཡང་མ་དག་པའི་སྨོན་ལམ་དུག་དང་བཅས་པ་
ཡིན་ནོ། །བསྔོ་བ་དང་སྨོན་ལམ་དོན་གཅིག་སྟེ། བཟང་སྤྱོད་དུ། བསྔོ་བ་བཟང་པོ་མཁས་པ་ཅི་འདྲ་བ། །ཞེས་
པ་དང་། སྨོན་ལམ་རྒྱལ་པོ་འདི་དག་མཆོག་གི་གཙོ། །ཞེས་གསུངས་སོ། །འོན་ཀྱང་འབྲས་བུ་གྱ་ནོམ་པ་ལ་
ཐོབ་པར་སྨོན་པ་དང་། དམིགས་ཡུལ་གྱི་དགེ་བ་དོན་བཟང་པོའི་རྒྱུར་བསྒྱུར་བར་བྱེད་པ་ཡིན་པར་བཞེད་དོ། །
གསུམ་པ་དོན་བསྡུས་ཏེ་གནད་མ་འཆུགས་པར་བསྒྲུབ་བྱར་གདམས་པ་ནི། དེ་ལ་སོགས་པ་མཐའ་
ཡས་པ། །སངས་རྒྱས་གསུང་གི་གནད་འཆུག་པས། །དགེ་བར་བྱེད་པ་སྣང་ན་ཡང་། །མ་དག་པ་རུ་ཤེས་པར་
གྱིས། །ཞེས་པ། གོང་དུ་བཤད་པ་ལྟར་ཆོས་རྣམ་དག་སྒྲུབ་པར་འདོད་ན་ཡང་ཐོས་པ་ཆུང་ཞིང་དད་པའི་རྗེས་
སུ་འབྲང་བའི་གདུལ་བྱ་ལས་དང་པོ་པ་རྣམས་ལམ་ལོག་པར་འགྲོ་ཞིང་ཡང་དག་པའི་ལམ་ལ་དྲང་པའི་བསམ་
པ་སེམས་བསྐྱེད་དང་ཉམས་ལེན་ལྟ་སྤྱོད་དང་འབྲས་བུ་དམན་པ་དག་དོར་བྱར་བསྟན་པ་བཞིན་དུ་ཤེས་པར་
གྱིས་ཤིག །
མདོར་ན་སངས་རྒྱས་གསུང་རབ་དང་། །མཐུན་པའི་ཐོས་བསམ་སྒོམ་པ་གསུམ། །བསམ་པ་དག་པས་
སྒྲུབ་བྱེད་ན། །སངས་རྒྱས་བསྟན་པར་ཤེས་པར་བྱ། །ཞེས་པ། སངས་རྒྱས་སྒྲུབ་པའི་ཐབས་ཚང་ལ་མ་ནོར་བ་
མདོ་རྒྱུད་དང་བསྟན་བཅོས་རྣམ་དག་གི་དགོངས་པ་དང་མཐུན་པར་སྟོན་པའི་བླ་མ་མཁས་པ་བསྟེན་དགོས་ཏེ།
མདོར། བླ་མ་མཁས་པ་དག་ལ་རྟག་ཏུ་བརྟེན་པར་བྱ། །ཅི་ཕྱིར་ཞེ་ན་མཁས་པའི་ཡོན་ཏན་དེ་ལས་འབྱུང་། །ཞེས་
གསུངས་པས་ཐོས་པ་དང་བསམ་པ་དང་སྒོམ་པའི་ཤེས་རབ་གསུམ་གོ་རིམ་བཞིན་དུ་བསྐྱེད་ནས་ཐེག་པ་ཆེན་
པོའི་སེམས་བསྐྱེད་ཀྱི་ཀུན་ནས་བླངས་ཏེ་ཉམས་ལེན་ཞི་གནས་དང་ལྷག་མཐོང་ཟུང་དུ་འཇུག་པར་བྱེད་པ་འདི་
ནི༑ ཐེག་པ་ཆེན་པོའི་སངས་རྒྱས་ཀྱི་བསྟན་པ་དམ་པའི་ཆོས་དང་། བསྟན་པ་འཛིན་པའི་སྐྱེ་བུ་དམ་པ་རྣམས་
ཀྱི་རྣམ་པར་ཐར་པ་ངོ་མཚར་རྨད་དུ་བྱུང་བ་ཡིན་པར་ཤེས་པར་བྱོས་ཤིག །འདིར་བྱང་ཆུབ་སེམས་དཔའི་སྡེ་
སྣོད་མཐའ་དག་གི་དགོངས་པ་མགོན་པོ་བྱམས་པ་ལ་འཕགས་པ་ཐོགས་མེད་ཀྱིས་ལེགས་པར་གསན་ཅིང་མ་
ལུས་པར་ཐུགས་སུ་ཆུད་པའི་དོན། ཤིན་ཏུ་གསལ་ཞིང་རྒྱས་པར་བྱང་ཆུབ་སེམས་དཔའི་བར་གསུངས་པའི་
ནང་ནས། ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་ལེའུར་བྱང་སེམས་ལས་དང་པོ་པ་རྣམས་ཀྱི་དོན་དུ། ཐོག་མར་
སྡོམ་པ་ལེན་པ་དང་། བར་དུ་སྲུང་བ་དང་། ཉམས་ན་ཕྱིར་བཅོས་པ་དང་། གོང་ནས་གོང་དུ་འཕེལ་བའི་ཐབས་~155~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བསྟན་པ་རྣམས་སློབ་དཔོན་ཙནྟྲ་གོ་མིས་སྡོམ་པ་ཉི་ཤུར་བསྡུས་ཏེ་གསུངས་པ་དེའི་འགྲེལ་པ་སྡོམ་བརྩོན་དམ་
པ་ཞི་བ་འཚོ་དང་གནས་བརྟན་བྱང་ཆུབ་བཟང་པོ་ལ་སོགས་ཀྱིས་མཛད་པ་ལྟར། རྒྱལ་བ་སྲས་བཅས་ཀྱི་
མདུན་དུ་ཚོགས་གཉིས་ཀྱི་གཏེར་དུ་གྱུར་པའི་རྒྱལ་སྲས་ཀྱི་སྡོམ་པ་བླ་མ་མཚན་ཉིད་དང་ལྡན་པ་ལ་བླངས་ཏེ།
ཕྱོགས་བཅུའི་རྒྱལ་བ་སྲས་བཅས་ཀྱིས་ཤིན་ཏུ་གཅེས་པའི་བུ་གཅིག་པུ་དང་འདྲ་བར་དགོངས་ཤིང་རྟག་ཏུ་
གཟིགས་པའི་ཕྱིར་ཉིན་མཚན་དུས་དྲུག་ཏུ་དེ་རྣམས་དཔང་པོར་བྱས་ཏེ་སྡོམ་པ་མ་ཉམས་པར་བསྲུང་བ་ལ་
འབད་པར་བྱའོ། །
དེ་ལ་སྲུང་ཚུལ་སྤྱིར་བསྟན་པ་ནི། གཞན་རྣམས་དང་ནི་བདག་ལའང་རུང་། །ཕན་དང་བདེ་བ་རྣམས་
བྱས་ཚེ། །བདེ་ཡང་མི་ཕན་མི་བྱའོ།།  ཞེས་པས་སྐྱེ་བ་ཕྱི་མ་ཕན་ཆད་དུ་རྣམ་པར་སྨིན་པ་ཡིད་དུ་འོང་མྱོང་བ་ནི་
ཕན་པ་ཡིན་ལ། འཕྲལ་དུ་བདེ་སྐྱིད་འབྱུང་པ་བདེ་བ་ཡིན་པས་དེའི་ཐབས་རང་གཞན་གཉིས་ཀ་ལ་བསྒྲུབ་
པར་བྱའོ། །འཕྲལ་དུ་སྡུག་བསྔལ་ཡང་ཕུགས་ཀྱི་ཕན་པ་བསྒྲུབ་པར་བྱ་ཞིང་འཕྲལ་བདེ་ཡང་ཕུགས་སུ་སྡུག་
བསྔལ་བ་ནི་སྤང་བྱའོ། །འདི་ལ་བོད་ཀྱི་བླ་མ་མཁས་པ་འགའ་ཞིག་གིས་མངོན་མཐོ་དང་ངེས་ལེགས་དང་ངན་
འགྲོ་དང་བདེ་འགྲོ་དང་ཚེ་འདི་དང་ཕྱི་མ་ལ་སྦྱར་བའི་མུ་དང་། རང་དང་གཞན་ལ་སྦྱར་བའི་ཕན་བདེའི་མུ་བཞི་
པར་གསུངས་སོ། །ཉོན་མོངས་དྲག་ལས་བྱུང་པ་ཡི། །སྡོམ་པ་ཞིག་པར་གང་གྱུར་པ། །
དེ་ཡི་ཉེས་པ་བཞི་པོ་ནི། །ཕམ་པ་འདྲ་བར་དགོངས་པ་ཡིན། །ཞེས་པ། རྒྱལ་སྲས་ལ་རྩ་བའི་ལྟུང་བ་
གང་རུང་གཅིག་ལན་གཅིག་བྱུང་ན་ཚེ་འདིར་ཚོགས་གཉིས་རྒྱ་ཆེན་སྒྲུབ་པ་དང་། འཕགས་པའི་ལམ་ཐོབ་པའི་
སྐལ་བ་མེད་དེ། བཞི་ཀ་ཚང་བར་བྱུང་ན་སྨོས་ཅི་དགོས། རྩ་ལྟུང་བྱུང་བའི་རྒྱུ་སྨོན་པ་སེམས་བསྐྱེད་བཏང་བ་
དང་། ཉོན་མོངས་པའི་ཀུན་ནས་དཀྲིས་པ་ཆེན་པོ་སྤྱོད་པ་གཉིས་ཡིན་ལ། དཀོན་མཆོག་གསུམ་སྤངས་ནའང་
སྡོམ་པ་གཏོང་པར་འགྱུར་ཅིང་བསླབ་པ་ཕུལ་ནའང་སྡོམ་པ་གཏོང་པར་འགྱུར་རོ། །ཕམ་པར་འགྱུར་བའི་ཆོས་
རྒྱུན་མི་ཆད་པར་ཀུན་ཏུ་སྤྱོད་པ་དང་། དེ་ལ་ངོ་ཚ་ཤེས་པ་དང་ཁྲེལ་ཡོད་པ་ཅུང་ཟད་ཙམ་ཡང་མི་བསྐྱེད་པ་དང་།
དེས་སེམས་ཚིམ་ཞིང་མགུ་བར་གྱུར་པ་དང་། དེ་ལ་ཡང་དགའ་ཞིང་རྗེས་སུ་ཡི་རང་བ་དང་། དེ་ཉིད་འདོད་ཅིང་
དོན་དུ་གཉེར་བའི་ཚུལ་གྱིས་ཡོན་ཏན་དུ་ལྟ་བ་དང་། ཉོན་མོངས་ཀྱི་ཡན་ལག་དེ་རྣམས་ཐམས་ཅད་ཚང་པ་ནི་
ལྟུང་བའི་ཀུན་སློང་རྫོགས་པར་ཀུན་ནས་དཀྲིས་པ་ཆེན་པོ་ཡིན་ནོ། །གཏན་ལ་དབབ་པ་བསྡུ་བར། ཡང་དག་
པར་ལེན་པ་དང་མི་འདྲ་བའི་སེམས་བསྐྱེད་པ་དང་། བརྡ་ཕྲད་པ་ལ་འབུལ་བ་དང་། ཆོས་བཞི་པོ་རེ་རེའི་ཉེས་
པ་འབྱིན་པ་དང་། བཞི་པོ་ཐམས་ཅད་དམ་རེ་རེ་ཀུན་ནས་དཀྲིས་ཆེན་པོས་འབྱིན་པ་དང་བཞིས་སྡོམ་པ་གཏོང་~156~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བར་གསུངས་པའི་དང་པོ་སྡོམ་མིན་སྐྱེས་པ། ཕྱི་མ་གཉིས་ཀུན་དཀྲིས་འབྲིང་གིས་བཞི་ཀ་བྱས་པ་དང་ཆེན་
པོས་གང་རུང་བྱས་པ་ལ་བླ་མ་རྣམས་བཞེད་དོ། །དཀོན་མཆོག་སྤྲིན་ལས། འདོད་ཆགས་ཆེན་པོ་ནི། ལུས་
ཐམས་ཅད་དུ་ཁྱབ་པ་སེམས་ཀུན་ནས་བཟུང་ཞིང་གཞོལ་ལ་བྲལ་བའི་སེམས་མི་ཐོབ་པ། ངོ་ཚ་བ་དང་འཛེམ་
པ་མེད་པ། གཅིག་པུ་ལྐོག་ཏུ་སེམས་ལ་སྨོན་ཅིང་ཡོན་ཏན་དུ་བལྟ་བའོ། །ཕ་དང་མ་དང་བླ་མ་དང་རྒན་རབས་
དག་ལ་རྩོད་ཅིང་མི་བཟློགས་པར་གྱུར་པའོ། །འདོད་ཆགས་འབྲིང་ནི་འདོད་པའི་ཡོན་ཏན་ལ་བརྟེན་ནས་
ཆགས་པ་དང་བྲལ་ཞིང་འགོད་པ་ཐོབ་ནས་མི་ཆ་བའོ། །འདོད་ཆགས་ཆུང་ངུ་ནི་འདོད་པའི་ཡོན་ཏན་ལ་རེག་
པ་དང་། ཚོར་བ་དང་སྨྲས་པ་ཙམ་གྱིས་ཚིམ་པའོ། །ཞེ་སྡང་ཆེན་པོའི་སེམས་རྔམས་ཤིང་འཁྲུགས་ཏེ་གནོད་
སེམས་མང་བས་དམ་པའི་ཆོས་སྤངས་ནས་དམྱལ་བར་འགྲོ་བ་སྟེ། མཚམས་མེད་པ་ལྔའི་ལས་པས་ཀྱང་ལྕི་
བར་གྱུར་པའོ། །ཞེ་སྡང་འབྲིང་ནི་ལས་བྱས་ནས་མྱུར་བར་འགྱོད་ཅིང་གཉེན་པོ་བསྟེན་པའོ། །ཞེ་སྡང་ཆུང་ངུ་ནི་
ཚིགས་རྩུབ་མོ་ཙམ་ངག་ཏུ་བརྗོད་པ་ཞི་ཞིང་གཉེན་པོ་བསྟེན་པའོ། །གཏི་མུག་ཆེན་པོ་ནི་ཉེས་པ་ལ་དགའ་ཞིང་
མི་འགྱོད་པའོ། །འབྲིང་པོ་ནི་འགྱོད་ཅིང་ཆགས་ལ་ཡོན་ཏན་མི་ལྟ་བའོ། །ཆུང་ངུ་ནི་རང་བཞིན་གྱི་ཉེས་པ་ལས་
མི་འདའ་ཞིང་བཅས་པ་ལས་འདས་པ་མི་སྦེད་ཅིང་འགྱོད་པ་སྐྱེད་པའོ། །ཞེས་གསུངས་པའི་ཉོན་མོངས་ཆེན་
པོའི་ངོས་འཛིན་དང་། འདིར་ཀུན་དཀྲིས་ཆེན་པོ་གསུངས་པ་དོན་གཅིག་པར་སྣང་བས་ཉོན་མོངས་པ་དྲག་
པོའི་ཚིག་དང་ཀུན་ནས་དཀྲིས་པ་ཆེན་པོའི་ཚིག་གི་དོན་སེམས་ལ་རང་དབང་མི་ཐོབ་ཅིང་གཉེན་པོས་གཞོམ་
པར་མི་ནུས་པར་འགྱོད་པ་དང་སྡོམ་སེམས་སྐྱེ་དཀའ་དེ་ལྟ་བུས་ཀུན་ནས་བསླངས་པའི་ཉེས་པ་ནི་འདིར་རྩ་
བའི་ལྟུང་པར་གསུངས་སོ། །ཉོན་མོངས་འབྲིང་དང་ཆུང་ངུས་བྱས་པའི་ཉེས་པ་ནི། ཟག་པ་འབྲིང་ནི་གསུམ་ལ་
བཤགས། །གཅིག་གི་མདུན་དུ་ལྷག་མ་རྣམས། །ཞེས་པའི་དོན་ཡིན་ལ། ཉོན་མོངས་མི་མོངས་བདག་སེམས་
བཞིན། །ཞེས་པའང་འདི་ལས་དཔག་ནས་ཤེས་པར་བྱའོ། །
ཚུལ་ཁྲིམས་ལེའུ་དང་། སྡོམ་པ་ཉི་ཤུ་པའི་འགྲེལ་པར་དཔལ་ལྡན་ཞི་བ་འཚོས། ཀུན་དཀྲིས་ཆེན་པོ་
བསྟན་ནས་འབྲིང་དང་ཆུང་ངུ་ཤུགས་ཀྱིས་གོ་བས་དངོས་སུ་མ་གསུངས་པའི་རྒྱུ་མཚན་འདི་ཡིན་ནོ། །ལུགས་
འདི་ནི་སྤྱིར་ཐེག་པ་ཆེ་ཆུང་གཞུང་ཐམས་ཅད་ནས་ཀུན་སློང་དྲག་ཞན་གྱི་ནུས་པས་ལས་དགེ་སྡིག་ལ་ཆེ་ཆུང་
དང་རྣམ་སྨིན་ལྕི་ཡང་དང་མྱུར་བུལ་དང་མྱོང་བར་ངེས་མ་ངེས་ལ་སོགས་པའི་ཁྱད་པར་མང་དུ་གསུངས་པ་
རྣམས་དང་ཤིན་ཏུའང་མཐུན་པ་ཡིན་ཏེ། ཆུང་ངུ་ལ་སོགས་ཡིད་ཇི་བཞིན། །ཞེས་པ་ལྟར་རོ། །རྒྱ་འགྲེལ་རྣམས་
ཀྱི་དགོངས་པ་འདིར་གསུངས་ཤིང་། བོད་ཀྱི་བླ་མ་རྣམས་ཀྱིས་ཆུང་འབྲིང་གི་ངོས་འཛིན་ཅི་རིགས་སུ་བཀོད་པ་~157~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ནི་འཕགས་པའི་དགོངས་པ་ཡིན་པར་མི་སེམས་སོ། །ཀུན་དཀྲིས་ཆེན་པོ་ལ་བརྟེན་ནས་རྙེད་པ་དང་བཀུར་སྟི་
ལ་ལྷག་པར་ཞེན་པའི་དབང་གིས་བདག་ལ་བསྟོད་ཅིང་གཞན་ལ་སྨོད་པའི་རྩ་ལྟུང་དང་། བདག་ལ་ཡོད་
བཞིན་དུ་སྙིང་སྲ་ཞིང་ལོངས་སྤྱོད་ལ་ཆགས་པས་ཆོས་དང་ཟང་ཟིང་མི་སྟེར་བའི་རྩ་ལྟུང་དང་། ཞེ་ཐག་པས་
བཟོད་པར་གསོལ་ཞིང་ཤད་ཀྱིས་སྦྱང་བ་བྱས་ཀྱང་ཁྲོ་བའི་སེམས་མི་གཏོང་པར་སྐྱོན་བརྗོད་དང་བརྡེག་འཚོག་
བྱེད་པའི་རྩ་ལྟུང་དང་། གཞན་གྱི་ཁ་ཕྱིར་འབྲང་པའམ་རང་གི་འདོད་པའི་བློས་བྱང་སེམས་ཀྱི་སྡེ་སྣོད་ལ་སྐུར་
བ་འདེབས་པའམ་ཆོས་ལྟར་བཅོས་པ་ལ་དགའ་བས་གཞན་ལ་སྟོན་པའི་རྩ་ལྟུང་དང་། བཞི་པོ་འདི་ལ་གཉིས་
གཉིས་སུ་ཕྱེ་ནས་བརྒྱད་དུ་མཛད་པ་རྒྱ་བོད་ཀྱི་མཁས་པ་དུ་མས་གསུངས་སོ། །ཉན་ཐོས་ཀྱི་རྩ་བའི་ལྟུང་བ་
འབྱུང་པ་དང་ཆོས་མཐུན་པས་ཕམ་པ་འདྲ་བར་དགོངས་ཞེས་བཤད་དོ། །ཚུལ་ཁྲིམས་གསུམ་དང་འགལ་བའི་
ཉེས་བཅས་པ་ལ། རྒྱལ་སྲས་སྡོམ་ལྡན་གྱི་དཀོན་མཆོག་གསུམ་དང་། ཆོས་ཀྱི་གླེགས་བམ་དང་བྱང་སེམས་སྡེ་
སྣོད་ལས་མཆོད་པའི་འོས་སུ་གྱུར་པ་ཕྱག་དང་མཆོད་བསྟོད་དང་དད་པ་ཙམ་ཡང་མི་བྱེད་པར་ཉིན་མཚན་
འདས་ན། མ་གུས་པ་དང་ལེ་ལོ་སོགས་པའི་དབང་གིས་ཉོན་མོངས་ཅན་དང་བརྗེད་ངས་པའི་དབང་གིས་
གཅིག་དང་། འདོད་པ་ཆེ་ཞིང་ཆོག་མི་ཤེས་པས་ཆགས་པའི་དབང་གིས་རྙེད་བཀུར་དང་དུ་ལེན་པའི་ཉེས་བྱས་
གཅིག་དང་། བཀུར་བསྟི་བྱ་བར་འོས་པའི་རྒན་པ་དང་ཡོན་ཏན་ཅན་ལ་ང་རྒྱལ་ལ་སོགས་པའི་ཀུན་སློང་གིས་
བཀུར་བསྟི་མ་བྱས་པའི་ཉེས་བྱས་གཅིག་དང་། ཕ་རོལ་པོ་དགའ་ཞིང་གསོང་པོར་སྨྲ་བས་བསྙུན་འདྲི་བ་དང་
དོན་གྱི་བྱེ་བྲག་ཚུལ་བཞིན་དྲིས་པ་ལ་ལན་ལེགས་པ་མི་འདེབས་པའི་ཉེས་བྱས་གཅིག་དང་། དགའ་ཞིང་མོས་
པས་ཟས་གོས་ལ་སོགས་བསྙེན་བཀུར་ལ་མགྲོན་དུ་བོས་པ་ལ་ང་རྒྱལ་ལ་སོགས་པའི་དབང་གིས་མི་འགྲོ་བའི་
ཉེས་བྱས་གཅིག་དང་། གསེར་དངུལ་ལ་སོགས་རིན་པོ་ཆེ་སྣ་ཚོགས་འབུལ་བ་སྦྱིན་བདག་ཡལ་བར་དོར་བའི་
མི་ལེན་པའི་ཉེས་བྱས་གཅིག་དང་། དམ་པའི་ཆོས་དོན་དུ་གཉེར་བ་ལ་ཕྲག་དོག་ལ་སོགས་པའི་དབང་གིས་མི་
སྦྱིན་པའི་ཉེས་བྱས་གཅིག་དང་། འདི་དགེ་བ་ཆོས་སྡུད་དང་སེམས་ཅན་དོན་བྱེད་གཉིས་ཀ་དང་འགལ་བ་ཡིན་
ཞེས་གནས་བརྟན་བྱ་བཟང་བཞེད་དེ། དེ་རྣམས་སྦྱིན་པ་དང་འགལ་བའོ། །སེམས་ཅན་མ་རུངས་པ་དང་ཚུལ་
ཁྲིམས་འཆལ་པ་ལ་སོགས་ཀུན་ནས་མནར་སེམས་པ་དང་ཁྱད་གསོད་ཀྱི་བསམ་པས་ཡལ་བར་དོར་བའི་ཉེས་
བྱས་གཅིག་དང་། གཞན་གྱི་སེམས་མ་དད་པ་བསྲུང་བའི་ལུས་ངག་གི་ཀུན་སྤྱོད་གཞན་དད་པའི་ཐབས་ལ་མི་
སློབ་པའི་ཉེས་བྱས་གཅིག་དང་། འདི་ལ་འགྲེལ་པར། ཉན་ཐོས་རང་དོན་ལྷུར་ལེན་པའང་གཞན་མ་དད་པས་
སྲུང་བར་བྱེད་ན། རྒྱལ་སྲས་གཞན་དོན་ལྷུར་ལེན་པ་རྣམས་ལྟ་ཅི་སྨོས་དགོས་ཞེས་གསུངས་སོ། །ཉན་ཐོས་ལ་~158~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དོན་དམ་དང་བྱ་བ་ཉུང་པ་བཅས་པ་ལྟར་རྒྱལ་སྲས་གཞན་དོན་སྒྲུབ་པ་ལ་དོན་དང་བྱ་བ་ཉུང་པའི་ཉེས་བྱས་
གཅིག་དང་། གནས་བརྟན་བྱང་བཟང་གིས་ཉེས་བྱས་བཞི་བཅུ་རྩ་དྲུག་ལ་ལུས་ངག་གི་ཉེས་པ་བདུན་གཞན་
གྱི་དོན་དུ་འགྱུར་པ་མི་བྱེད་ན་ཉེས་བྱས་ཞེས། སྙིང་བརྩེར་བཅས་ན་མི་དགེ་མེད། །ཅེས་པའི་དོན་དུ་བཅས་པ་
དང་། གཞན་སེམས་མི་སྲུང་པའི་དམིགས་བསལ་དུའང་འཆད་དོ། །འཚོ་བ་ལོག་པ་དང་དུ་ལེན་པའི་ཉེས་བྱས་
ལ༑ ལོག་འཚོ་ལྔ་ནི། རིན་ཆེན་ཕྲེང་བར། ཚུལ་འཆོས་རྙེད་དང་བཀུར་བསྟིའི་ཕྱིར། །དབང་པོ་སྡོམ་པར་བྱེད་
པ་སྟེ། །ཁ་བསག་རྙེད་དང་བཀུར་བསྟིའི་ཕྱིར། །ཚིག་འཇམ་སྔར་ནི་སྨྲ་བའོ། །གཞོག་སློངས་དེ་ནི་ཐོབ་བྱའི་
ཕྱིར། །གཞན་གྱི་རྫས་ལ་བསྔགས་བྱེད་པ། །ཐོབ་ཀྱིས་འཇལ་བ་རྙེད་པའི་ཕྱིར། །མངོན་སུམ་གཞན་ལ་སྨོད་
པར་བྱེད། །རྙེད་པས་རྙེད་པ་རྣམ་འདོད་པ། །སྔར་ཐོབ་པ་ལ་བསྔགས་བྱེད་པའོ། །ཞེས་པ་དང་། ས་སྡེར། དད་
པས་བྱིན་པ་ལ་ལོངས་སྤྱད་ནས་ཆོས་བཞིན་མི་སྒྲུབ་པ་དང་། བྲོ་གར་ལ་བལྟ་བ་ལ་སོགས་པ་ལོག་འཚོར་
གསུངས་ཤིང་། མཁས་མཆོག་དབྱིག་གཉེན་གྱིས། ལྔ་པོ་རེ་རེ་ལ་གསུམ་གསུམ་སྟེ། བཅོ་ལྔར་གསུངས་ལ།
འཕགས་པ་གྲོལ་སྡེས་ཀྱང་རྒྱས་པར་གསུངས་སོ། །འོད་ལྡན་དུ། རྙེད་ཕྱིར་སྤྱོད་ལམ་ཚུལ་འཆོས་ཡིན་པར་
བསྟན། །ཆུང་ངུ་བྱིན་ནས་མང་པོ་འཚོལ་བྱེད་དང་། །གཞན་ལ་བསྔགས་པ་བྱེད་པ་གཞོག་སློངས་ཡིན། །རྙེད་
པའི་ཕྱིར་ནི་བཙམ་དང་སྙན་པར་སྨྲ། །ཐམས་ཅད་ཁ་གསགས་ཡིན་པར་འཕགས་པས་བཤད། །དེ་དག་དཔེ་
ཙམ་གཞན་ཡང་ལོག་སྒྲུབ་པས། །འཚོ་བར་བྱེད་པ་ཉིད་ནི་རྟག་ཏུ་སྤང་། །ཞེས་པའི་ཆུང་ངུ་བྱིན་ནས་མང་པོ་
དག་སྒྲུབ་པར་བྱེད་པ་ནི་རྙེད་པས་རྙེད་པ་འཚོལ་བའོ། །ཞེས་གསུངས་སོ། །འདོད་ཆགས་ཀྱི་ཆར་རྟོགས་པའི་
སེམས་མ་ཞི་བ་རྒོད་པ་དང་ཅ་ཅོ་འདོན་པ་ལ་སོགས་རྣམ་པར་གཡེངས་པའི་ཉེས་བྱས་གཅིག་དང་། རྒྱལ་སྲས་
འཁོར་བ་སྤང་པར་མི་བྱའོ་ཞེས་པ་ལ་བརྟེན་ནས་ཉོན་མོངས་པའི་གཉེན་པོ་མི་བརྟེན་ཅིང་འཁོར་བ་ལ་དགའ་
བའི་ཉེས་བྱས་གཅིག་དང་། ཚིག་མི་བཙུན་པ་དང་གཏམ་ངན་གྱི་གཞི་བདེན་པའི་དངོས་པོ་མི་སྲུང་ཞིང་མི་
བདེན་པ་ཐབས་ཀྱིས་མི་སེལ་ན་ཉེས་བྱས་གཅིག་དང་། གཞན་དོན་དུ་འགྱུར་བར་མཐོང་བཞིན་དུ་ཕ་རོལ་མི་
དགའ་བར་འགྱུར་དུ་དོགས་པས་དྲག་པོའི་ཐབས་ཀྱིས་མི་འཆོས་པའི་ཉེས་བྱས་གཅིག་སྟེ་དེ་རྣམས་ཚུལ་
ཁྲིམས་དང་འགལ་བའོ། །གཤེ་བ་དང་ཁྲོ་བ་དང་བརྡེག་པ་དང་འཚང་འདྲུ་བ་ལ་ལན་འཇལ་བའི་ཉེས་བྱས་
གཅིག་དང་། ཁྲོས་པ་ལ་རང་གིས་གནོད་པ་བྱས་སམ་མ་བྱས་ཀྱང་རུང་ཤད་སྦྱང་མི་བྱེད་པར་ཡལ་བར་འདོར་
བའི་ཉེས་བྱས་གཅིག་དང་། ཕ་རོལ་གྱིས་ཆོས་དང་མཐུན་པར་བཟོད་གསོལ་བྱས་ཀྱང་མི་ཉན་པར་སྤོང་བའི་
ཉེས་བྱས་གཅིག་དང་། རང་ཉིད་གཞན་ལ་ཞེ་སྡང་སྐྱེས་པའི་རྒྱུན་མི་འདོར་ཅིང་གཉེན་པོ་མི་བསྟེན་པའི་ཉེས་~159~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བྱས་གཅིག་སྟེ། དེ་རྣམས་བཟོད་པ་དང་འགལ་བའོ། །རྙེད་བཀུར་ལ་ཞེན་པས་འཁོར་སྡུད་པའི་ཉེས་བྱས་
གཅིག་དང་། གཉིད་དང་ཉལ་བ་ལ་སོགས་སྙོམས་ལས་ལ་དམིགས་བཞིའི་ཉེས་བྱས་གཅིག་དང་། འདུ་འཛི་
དང་རྣམ་གཡེང་ལ་ཆགས་ནས་དམག་དང་ཆོམ་རྐུན་ལ་སོགས་པའི་གཏམ་གྱིས་དུས་ཡོལ་བར་བྱེད་པའི་ཉེས་
བྱས་གཅིག་སྟེ་དེ་རྣམས་བརྩོན་འགྲུས་དང་འགལ་བའོ། །སེམས་མཉམ་པར་འཇོག་པའི་ཐབས་མི་འཚོལ་ཅིང་
གདམ་ངག་དོན་དུ་མི་གཉེར་བའི་ཉེས་བྱས་གཅིག་དང་། བསམ་གཏན་གྱི་སྒྲིབ་པར་འགྱུར་བ་འདོད་པ་ལ་
འདུན་པ་ལ་སོགས་པ་མི་སྤོང་བའི་ཉེས་བྱས་གཅིག་དང་། ཏིང་ངེ་འཛིན་བསྒོམས་པ་ལས་བྱུང་བའི་དགའ་བདེ་
ལ་སོགས་ཡོན་ཏན་ལ་སྲེད་པའི་ཉེས་བྱས་གཅིག་སྟེ་དེ་གསུམ་བསམ་གཏན་དང་འགལ་བའོ། །རྒྱལ་སྲས་
ཀྱིས་ཐེག་དམན་གྱི་ལམ་སྤོང་བར་གསུངས་པ་ལ་བརྟེན་ནས་ཉན་ཐོས་ཀྱི་སྡེ་སྣོད་པ་དང་ཉེས་པ་སྤོང་བའི་ཉེས་
བྱས་གཅིག་དང་། རྒྱལ་སྲས་རང་གི་སྡེ་སྣོད་ལ་ཐོས་བསམ་བྱར་ཡོད་བཞིན་དུ་དེ་དོར་ནས་ཐེག་དམན་གྱི་སྡེ་
སྣོད་ལ་བརྩོན་པའི་ཉེས་བྱས་གཅིག་དང་། སངས་རྒྱས་ཀྱི་གསུང་རབ་ལ་ཐོས་བསམ་བྱར་ཡོད་བཞིན་དུ་དེ་
བས་མུ་སྟེགས་ཀྱི་གཞུང་ལ་སློབ་པ་གཙོ་བོར་བྱེད་པའི་ཉེས་བྱས་གཅིག་དང་། བློ་གྲོས་བརྟན་པོས་ཕྱི་རོལ་པའི་
བསྟན་བཅོས་ལ་མཁས་པར་བྱེད་པ་ན་ཉེས་པ་མེད་ཀྱང་ཕྱི་རོལ་པའི་ཆོས་ལ་དགའ་བ་དང་རངས་པར་བྱེད་ན་
ཉེས་བྱས་གཅིག་དང་། ཐེག་པ་ཆེན་པོའི་སྡེ་སྣོད་ལས་མཆོག་ཏུ་ཟབ་པའི་དོན་བཤད་པ་མ་གོ་བར་ཆོས་དང་
ལྡན་པ་མ་ཡིན་ནོ་ཞེས་སྤོང་བའི་ཉེས་བྱས་གཅིག་དང་། ཟང་ཟིང་དང་ཁྲོ་བའི་སེམས་ཀྱིས་བདག་བསྟོད་གཞན་
ལ་སྨོད་པའི་ཉེས་བྱས་གཅིག་དང་། དམ་པའི་ཆོས་འཕེལ་བའི་གཏམ་གྱིས་གཏན་ལ་འབེབས་པ་ན་ང་རྒྱལ་ལ་
སོགས་པས་ཚོགས་པར་མི་འགྲོ་བའི་ཉེས་བྱས་གཅིག་དང་། ཆོས་སྨྲ་བའི་གང་ཟག་ལ་བསམས་བཞིན་དུ་ཁྱད་
དུ་གསོད་ཅིང་འཕྱ་བ་དང་ཚིག་འབྲུ་ལ་བརྟེན་ཅིང་དོན་ལ་མི་སྟོན་པའི་ཉེས་བྱས་གཅིག་དང་། དེ་རྣམས་ཤེས་
རབ་དང་འགལ་བས་ཏེ་དགེ་བ་ཆོས་སྡུད་ཀྱི་ཚུལ་ཁྲིམས་དང་འགལ་བ་སོ་བཞིའོ། །ལམ་དུ་འཇུག་པ་དང་ལུས་
དང་ལོངས་སྤྱོད་བསྲུང་པ་དང་བྱེ་བ་བསྡུམ་པ་ལ་སོགས་པའི་གྲོགས་མི་བྱེད་པའི་ཉེས་བྱས་གཅིག་དང་། ནད་
པའི་སྨན་སྦྱོར་བ་དང་ནད་གཡོག་ལ་སོགས་རིམ་གྲོ་མི་བྱེད་པའི་ཉེས་བྱས་གཅིག་དང་། ཕ་རོལ་ལུས་སེམས་
ཉམ་ཐག་པའི་སྡུག་བསྔལ་སེལ་བར་མི་བྱེད་པའི་ཉེས་བྱས་གཅིག་དང་། ཚེ་འདི་ཕྱིའི་དོན་ལ་བག་མེད་པར་
ཞུགས་པ་སེལ་བའི་ཐབས་དང་རིགས་པ་མི་སྟོན་པའི་ཉེས་བྱས་གཅིག་དང་། ཕན་འདོགས་པ་ལ་བྱས་པ་མི་
བཟོ་བས་ལན་དུ་ཕན་མི་འདོགས་པའི་ཉེས་བྱས་གཅིག་དང་། ཉེ་དུ་དང་ལོངས་སྤྱོད་ཉམས་པ་ལས་གྱུར་པའི་
མྱ་ངན་སེལ་བ་ལ་མི་བརྩོན་པའི་ཉེས་བྱས་གཅིག་དང་། བཟའ་བཏུང་དང་གོས་ལ་སོགས་པ་སློང་བ་ལ་ཀུན་~160~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ནས་མནར་སེམས་ཀྱིས་མི་སྦྱིན་པའི་ཉེས་བྱས་གཅིག་དང་། འཁོར་དུ་འདུས་པ་ལ་གདམས་ངག་མི་སྟོན་པ་
དང་ན་བའི་སྨན་དང་ཡོ་བྱད་དགོས་པ་མི་འཚོལ་བའི་ཉེས་བྱས་གཅིག་དང་། མནར་སེམས་ཀྱིས་གཞན་གྱིས་
སེམས་དང་མཐུན་པར་མི་བྱེད་པའི་ཉེས་བྱས་གཅིག་དང་། གང་ཟག་གཞན་གྱི་དད་པ་དང་ཚུལ་ཁྲིམས་དང་
མང་དུ་ཐོས་པ་ལ་སོགས་པ་ཡང་དག་པའི་ཡོན་ཏན་མི་བརྗོད་ཅིང་ལེགས་པར་སྨྲ་བ་ལ་ལེགས་སོ་ཞེས་མི་ཟེར་
བའི་ཉེས་བྱས་གཅིག་དང་། སེམས་ཅན་དམའ་དབབ་པ་དང་ཆད་པས་བཅད་པ་དང་སྐྲད་པར་རིགས་པ་
རྣམས་ཚར་མི་གཅོད་པའི་ཉེས་བྱས་གཅིག་དང་། རྫུ་འཕྲུལ་མཐུ་སྟོབས་ཀྱིས་སྐྲག་པ་དང་འདུན་པ་ལ་སོགས་
པ་བྱ་བར་འོས་པ་མི་བྱེད་པའི་ཉེས་བྱས་གཅིག་དང་། དེ་ལྟར་ན་སེམས་ཅན་དོན་བྱེད་ཀྱི་ཚུལ་ཁྲིམས་དང་
འགལ་བ་བཅུ་གཉིས་སོ། །ཉེས་བྱས་ཐམས་ཅད་ལ་སེམས་འཁྲུགས་པ་དང་སྡུག་བསྔལ་བས་ཉེན་པ་དང་།
དགེ་འདུན་གྱི་ནང་ཁྲིམས་དང་མང་པོའི་སེམས་སྲུང་བ་དང་། སྡོམ་པ་ལ་མ་ནོས་པ་ལ་ཉེས་མེད་དང་ཉོན་
མོངས་ཅན་ཡིན་མ་ཡིན་དང་། ཉེས་པར་འགྱུར་མི་འགྱུར་ལ་སོགས་ཞིབ་ཏུ་ཤེས་པར་བྱའོ། །ཉེས་མེད་སྟོན་
པའི་གཞུང་། སྙིང་བརྩེར་ལྡན་ཞིང་བྱམས་ཕྱིར་དང་། །སེམས་དགེ་བ་ལ་ཉེས་པ་མེད། །ཅེས་པ། ཀུན་སློང་
བྱམས་སྙིང་རྗེ་ཁྱད་པར་ཅན་དང་ལྡན་ན་བྱ་བ་གང་ཡིན་ཡང་ཉེས་པ་མེད་ཅིང་སེམས་འཁྲུགས་པ་ལ་སོགས་
ཉེས་མེད་ཀྱི་ནང་དུ་སྡུད་པའི་ཕྱིར་དང་ཞེས་པའི་སྒྲ་དང་། ཀུན་སློང་ལ་སྐྱོན་མ་ཞུགས་ན་སྦྱོར་བ་ཅུང་ཟད་མ་
དག་ཀྱང་ཉེས་པ་མེད་པར་འགྲེལ་པ་ལས་གསུངས་པར་མངོན་ནོ། །
ཕྱིར་བཅོས་པའི་ཐབས་ནི། རྩ་བའི་ལྟུང་བ་གང་རུང་བྱུང་ན་སློབ་དཔོན་མཚན་ཉིད་ལྡན་པའི་དཀོན་
མཆོག་གི་དྲུང་དུ་སྡོམ་པ་བླང་བར་བྱ་ཞིང་། ཉོན་མོངས་པ་འབྲིང་པོ་བསྐྱེད་པའི་ནུས་པ་ཕམ་པ་དང་འདྲ་བ་དེ་
དག་གང་རུང་བྱུང་ན་ཉན་ཐོས་སམ་ཐེག་ཆེན་གྱི་གང་ཟག་འོས་པ་གསུམ་གྱི་དྲུང་དུ་བཤགས་པར་བྱའོ། །ཉོན་
མོངས་ཆུང་ངུས་བྱས་པའི་ཉེས་པ་བཞི་གང་རུང་བྱུང་ན་གང་ཟག་གཅིག་གི་མདུན་དུ་ལྟུང་བའི་མིང་རིས་བརྗོད་
དེ་བཤགས་པར་བྱའོ། །ཉོན་མོངས་མི་དངོས་བདག་སེམས་བཞིན། །ཞེས་པ་སྤྱིར་ལྟུང་བ་བཤགས་པ་ལ་རང་
སེམས་ངོ་ཚ་ཁྲེལ་ཡོད་ཤས་ཆེན་པོ་དང་ལྡན་པས་སྔར་བྱས་ལ་འགྱོད་པ་དང་ཕྱིས་འབྱུང་སྤོང་བའི་སྡོམ་སེམས་
བརྟན་པོ་དགོས་པ་དེ་བཞིན་དུ་བཤགས་ཡུལ་མ་རྙེད་ན་ཀུན་སློང་དེ་ལྟ་བུས་དཀོན་མཆོག་གི་དྲུང་ངམ་གང་
ཟག་གང་ཡང་རུང་བ་གཅིག་གི་མདུན་དུ་ཉེས་པ་འབྲིང་དང་ཆུང་ངུ་འདིར་དངོས་སུ་གསུངས་པའི་ཉོན་མོངས་
ཅན་ཡིན་མ་ཡིན་གྱི་ཉེས་བྱས་རྣམས་དང་། ཉེས་བྱས་གཞན་རྣམས་ཀྱང་ཚུལ་འདིས་བཤགས་པ་ཡིན་པར་
རིག་པར་བྱའོ། །ཉེ་བ་འཁོར་གྱིས་ཞུས་པ་ལས། ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་~161~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དཔའ་འདོད་ཆགས་དང་ལྡན་པའི་ལྟུང་བ་གངྒཱའི་ཀླུང་གི་བྱེ་མ་སྙེད་བྱུང་བ་དང་། ཞེ་སྡང་དང་ལྡན་པའི་ལྟུང་པ་
གཅིག་བྱུང་བ་བྱང་ཆུབ་སེམས་དཔའི་ཐེག་པ་དབང་བཙན་པར་བྱས་ན་ཞེ་སྡང་གི་ལྟུང་བ་དེ་ཤིན་ཏུ་ལྕི་བ་ཡིན་
ཏེ༑ འདིས་ནི་སེམས་ཅན་གཏོང་བར་བྱེད་པ་ཡིན་ལ། སྔ་མས་ནི་སེམས་ཅན་སྡུད་པར་བྱེད་པའི་ཕྱིར་རོ། །སེམས་
ཅན་མ་ཡིན་ལ་བྱ་བ་མ་ཡིན་པར་བྱེད་པ་ནི་ཉེས་པར་འགྱུར་པར་རིགས་སོ། །དེ་ཉིད་བསྟན་པའི་ཕྱིར། སྙིང་
བརྩེར་ལྡན་ཅིང་བྱམས་ཕྱིར་དང་། །སེམས་དགེ་བ་ལ་ཉེས་པ་མེད། །ཅེས་པ་འདི་བཤད་དོ་ཞེས་དཔལ་ལྡན་ཞི་
བ་འཚོས་གསུངས་སོ། །བསླབ་བཏུས་སུ། དེ་དང་མཐུན་པ་ཉེ་བར་འཁོར། བྱང་ཆུབ་སེམས་དཔའ་གང་དག་
ཐབས་ལ་མཁས་པ་ནི། ཞེ་སྡང་དང་ལྡན་པའི་ལྟུང་བ་ལ་འཇིགས་ཀྱི། འདོད་ཆགས་དང་ལྡན་པས་ནི་མ་ཡིན་
ནོ༑ ༑ཞེས་གསུངས་སོ། །སྤྱིར་འདོད་ཆགས་ནི་ཡིད་དུ་འོང་བའི་ཡུལ་ལ་དགའ་བས་བླང་བྱའི་རྣམ་པར་ཤར་བ་
ཡིན་ལ། ཞེ་སྡང་གི་ཡུལ་ཡིད་དུ་མི་འོང་བའི་རྣམ་པར་ཤར་ནས་སྤོང་ཞིང་ཀུན་ནས་མནར་སེམས་པའི་འཛིན་
སྟངས་ཅན་ཡིན་པས། ཡུལ་སེམས་ཅན་ལ་དམིགས་པའི་འཛིན་སྟངས་དེ་ཕན་འདོགས་པ་དང་གནོད་པ་བྱེད་
པའི་ཀུན་སློང་གི་གཙོ་བོ་ཡིན་པའི་ཕྱིར། དེ་ལ་དགོངས་ནས་བཅོམ་ལྡན་འདས་ཀྱིས་མདོ་དེ་རྒྱལ་སྲས་དང་
པོའི་ལས་ཅན་ལ་གསུངས་པ་ཡིན་ཏེ། བསླབ་བཏུས་སུའང་། འདི་ནི་བྱང་ཆུབ་སེམས་དཔའ་ལས་དང་པོ་པའི་
དབང་དུ་བྱས་པ་ཡིན་གྱིས། ས་ལ་གནས་པ་རྣམས་ལ་ནི་ལྟུང་བ་ཡང་མེད་ལ་བསླབ་པར་བྱ་བ་ཡང་བསམ་
གྱིས་མི་ཁྱབ་བོ། །ཞེས་གསུངས་སོ། །ནམ་མཁའི་སྙིང་པོའི་མདོ་དང་འཕགས་པ་ཀླུ་སྒྲུབ་ཀྱི་རྗེས་སུ་འབྲངས་
ནས་རྒྱལ་སྲས་ཀྱི་སྡོམ་པ་བསྲུང་ཚུལ་བསླབ་བཏུས་ལས་འབྱུང་བ་ནི། བྱང་ཆུབ་སེམས་དཔའི་སྡོམ་པ་ནི། །རྒྱས་
པར་ཐེག་པ་ཆེ་ལས་འབྱུང་། །གང་གི་ལྟུང་བར་མི་འགྱུར་བ། །གནད་ཀྱི་གནས་རྣམས་འདིར་རིག་བྱ། །བདག་
གི་ལུས་དང་ལོངས་སྤྱོད་དང་། །དགེ་བ་དུས་གསུམ་སྐྱེས་པ་རྣམས། །སེམས་ཅན་ཀུན་ལ་བཏང་བ་དང་། །དེ་
སྲུང་དག་པ་སྤེལ་བའོ། །ཞེས་པ་རྒྱལ་སྲས་ཀྱི་བསླབ་བྱ་ཐམས་ཅད་ལུས་ལོངས་སྤྱོད་དུས་གསུམ་གྱི་དགེ་བ་
སེམས་ཅན་ལ་གཏོང་བ་དང་། དེ་མ་ཉམས་པར་སྲུང་བ་དང་། དག་པར་བྱེད་པ་དང་། གོང་དུ་སྤེལ་བ་དང་།
བཞིར་ཐེག་པ་ཆེན་པོའི་མདོ་ལས་གསུངས་པ་ཐམས་ཅད་བསྡུས་པ་ཡིན་ནོ། །དེ་ལ་སྨོན་འཇུག་ཏུ་སེམས་
བསྐྱེད་པའི་རྒྱལ་སྲས་ཀྱི་སྡོམ་པ་དང་ལྡན་པའི་ལས་དང་པོ་པ་ལ་ཉེས་པ་མི་འབྱུང་བར་བྱ་བ་དང་། བྱུང་བ་ཕྱིར་
བཅོས་པའི་ཚུལ་ནི་ཉེས་ལྟུང་ངོ་ཤེས་པ་ལ་རག་ལས་པས་ཐོག་མར་རྒྱལ་རིགས་ལ་འབྱུང་བའི་ལྟུང་བ་ལྔ་ལས།
དཀོན་མཆོག་གི་རྟེན་དང་དགེ་འདུན་གྱི་རྫས་འཕྲོག་པའི་རྩ་ལྟུང་དང་། ཐེག་པ་གསུམ་གྱིས་རང་གི་བྱང་ཆུབ་ཏུ་
ངེས་པར་འབྱུང་བའི་དམ་ཆོས་སྤོང་བའི་རྩ་ལྟུང་དང་། བསྟན་པའི་སྒོར་རབ་ཏུ་བྱུང་བ་ཚུལ་ཁྲིམས་འཆལ་ཀྱང་~162~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
རུང་ཚུལ་ཁྲིམས་དང་ལྡན་ཡང་རུང་ངུར་སྨྲིག་ལ་སོགས་པའི་རབ་བྱུང་གི་ཡོ་བྱད་འཕྲོགས་པ་དང་ཁྱིམ་པར་
འབེབས་པ་དང་ཆད་པས་གཅོད་པ་དང་སྲོག་དང་བྲལ་བར་བྱེད་པ་རྩ་ལྟུང་གསུམ་པ་དང་། མཚམས་མེད་པ་
ལྔའི་ལས་གང་རུང་བྱེད་པ་རྩ་ལྟུང་བཞི་པ་དང་། རྒྱུ་མེད་དུ་སྨྲ་ཞིང་འཇིག་རྟེན་ཕ་རོལ་སྤངས་ནས་མི་དགེ་བ་
བཅུ་ལ་རང་གནས་ཤིང་གཞན་འགོད་པ་རྩ་ལྟུང་ལྔ་པའོ། །དང་པོ་བཞིའི་སྟེང་དུ་གྲོང་ཁྱེར་དང་ཡུལ་འཁོར་
འཇོམས་པའི་རྩ་ལྟུང་དང་ལྔ་ནི་བློན་པོ་ལ་འབྱུང་པའི་ལྟུང་བའོ། །
བྱང་སེམས་ལས་དང་པོ་པ་ལ་རྩ་བའི་ལྟུང་བ་བརྒྱད་དེ། སྔོན་ཉེས་པར་སྤྱད་པས་སྙིགས་མའི་དུས་སུ་
སྐྱེས་པའི་བྱིས་པ་སྟོང་ཉིད་ཟབ་མོ་སྟོན་པའི་སྣོད་དུ་མི་རུང་པ་ལ་སྟོན་པའི་རྩ་ལྟུང་དང་། སངས་རྒྱས་ཀྱི་ལམ་ཕ་
རོལ་ཏུ་ཕྱིན་པ་དྲུག་ལ་སློབ་པར་མི་ནུས་ཀྱི་ཐེག་པ་དམན་པའི་བྱང་ཆུབ་ཏུ་སེམས་བསྐྱེད་ཅིག་ཅེས་འདུན་པ་
སྒྱུར་བར་བྱེད་པའི་རྩ་ལྟུང་དང་། སོ་སོར་ཐར་པ་དང་འདུལ་བའི་ཚུལ་ཁྲིམས་ལ་བསླབས་པས་ཅི་ཞིག་བྱ།
ཐེག་པ་ཆེན་པོའི་སྡེ་སྣོད་སློབས་ཤིག་དེས་མི་དགེ་བའི་རྣམ་སྨིན་འདག་པར་འགྱུར་རོ། །ཞེས་ཟེར་བའི་རྩ་ལྟུང་
དང་། ཉན་ཐོས་ཀྱི་ཐེག་པ་ལ་མ་སློབ་པར་ཐེག་པ་ཆེན་པོ་ལ་སློབས་ཤིག་ངན་སོང་ལས་གྲོལ་ཅིང་འཚང་རྒྱ་
བར་འགྱུར་ཅེས་ཟེར་བའི་རྩ་ལྟུང་དང་། བདག་ནི་ཐེག་པ་ཆེན་པའོ་ཕ་རོལ་ནི་དེ་ལྟར་མ་ཡིན་ནོ་ཞེས་རྙེད་
བཀུར་གྱི་ཕྱིར་བདག་བསྟོད་གཞན་ལ་སྨད་པའི་རྩ་ལྟུང་དང་། སྟོང་པ་ཉིད་ཟབ་མོའི་དོན་ཁོ་བོས་རྟོགས་ནས་
ཁྱོད་ལ་བསྟན་པ་ཡིན་གྱི། ཁྱོད་ཀྱིས་ཀྱང་དེ་ལྟར་དགོངས་ཤིག་ཅེས་མི་ཆོས་བླ་མ་སྨྲ་བའི་རྩ་ལྟུང་དང་། རྒྱལ་
རིགས་དང་དགེ་སློང་ལ་སོགས་པ་འབྱེད་ཅིང་ཆད་པ་གཅོད་དུ་བཅུག་ནས་དཀོན་མཆོག་གི་དཀོར་འབུལ་བ་
དང་ལེན་པའི་རྩ་ལྟུང་དང་། མདོ་སྡེ་དང་འདུལ་བར་ནག་པོ་དང་ཆེན་པོ་བསྟན་པ་སྤངས་ཏེ་བསླབ་ཁྲིམས་
བཤིག་ནས་སྤོང་བ་ལ་བརྩོན་པའི་ལོངས་སྤྱོད་ཁ་ཐོན་པ་ལ་སྦྱིན་པའི་རྩ་ལྟུང་དང་བརྒྱད་ནི་དམངས་ཕལ་པ་ལ་
འབྱུང་བའོ། །འབྱུང་ཉེ་བ་དང་གཙོ་ཆེ་བའི་སྒོ་ནས་གང་ཟག་རིགས་གསུམ་གསུངས་ཀྱང་ལྟུང་བ་འབྱུང་བར་
ཁྱད་མེད་དོ། །ཉོན་མོངས་དྲག་ཞན་དང་བསམ་སྦྱོར་དང་ཡུལ་ལ་སོགས་པའི་དབང་གིས་ལྟུང་བ་རྫོགས་མི་
རྫོགས་དང་། ཕན་ཚུན་གཉིས་ཀ་ལ་ཉེས་པར་འགྱུར་མི་འགྱུར་ལ་སོགས་མདོ་དང་བསླབ་བཏུས་དང་མདོ་ཀུན་
ལས་བཏུས་སྔ་ཕྱི་དང་སྤྱོད་འཇུག་གི་འགྲེལ་པ་རྣམས་ལས་ཤེས་པར་བྱ་སྟེ། སྤང་བླང་ལ་བརྩོན་པར་བྱའོ།
།ཐུབ་པ་དགོངས་རྒྱན་དུ། འདིར་གསུངས་པའི་རྩ་ལྟུང་རྣམས་བྱང་སར་བསྟན་པའི་ལྟུང་བ་བཞིར་སྡུད་ཚུལ་
གསལ་པོར་བཤད་པ་ལྟར་བོད་ཀྱི་བླ་མ་མང་པོ་ཡང་བཞེད་དོ། །འཕགས་པ་ཐོགས་མེད་ཀྱིས་གསུངས་པའི་རྩ་
ལྟུང་རྣམས་འདིར་ཡང་གསུངས་པ་ཡིན་ཏེ། དཀོན་མཆོག་གསུམ་གྱི་དཀོར་འཕྲོག་པ། ཕས་ཕམ་པ་ཡི་ལྟུང་~163~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བར་འདོད། །དམ་པའི་ཆོས་ནི་སྤོང་བྱེད་པ། །གཉིས་པར་ཐུབ་པས་གསུངས་པ་ཡིན། །ཚུལ་ཁྲིམས་འཆལ་
བའི་དགེ་སློང་ལའང་། །ངུར་སྨྲིག་འཕྲོག་དང་བརྡེག་པ་དང་། །བརྩོན་རར་འཇུག་པར་བྱེད་པ་དང་། །རབ་ཏུ་
བྱུང་ལས་འབེབས་པ་དང་། །སྲོག་བྲལ་བྱེད་པ་གསུམ་པ་ཡིན། །མཚམས་མེད་ལྔ་ལ་བྱེད་པ་དང་། །ལོག་པར་
ལྟ་བ་འཛིན་པ་དང་། །གྲོང་ལ་སོགས་པ་འཇིག་པ་ཡང་། །རྩ་བའི་ལྟུང་བར་རྒྱལ་བས་གསུངས། །བློ་སྦྱོང་མ་
བྱས་སེམས་ཅན་ལ། །སྟོང་པ་ཉིད་ནི་བརྗོད་པ་དང་། །སངས་རྒྱས་ཉིད་ལ་ཞུགས་པ་དག །རྫོགས་པའི་བྱང་
ཆུབ་ཟློག་པ་དང་། །སོ་སོར་ཐར་པ་ཡོངས་སྤངས་ཏེ། །ཐེག་པ་ཆེ་ལ་སྦྱོར་བ་དང་། །སློབ་པའི་ཐེག་པ་ཆགས་
ལ་སོགས། །སྤོང་བར་གྱུར་བ་མིན་ཞེས་འཛིན། །ཕ་རོལ་དག་ཀྱང་འཛིན་འཇུག་དང་། །རང་གི་ཡོན་ཏན་
བརྗོད་པ་དང་། །རྙེད་པ་དང་ནི་བཀུར་སྟི་དང་། །ཚིགས་བཅད་རྒྱུ་ཡིས་གཞན་སྨོད་དང་། །བདག་ནི་ཟབ་མོ་
བཟོད་པའོ། །ཞེས། ལོག་པ་ཉིད་ནི་སྨྲ་བ་དང་། །དགེ་སློང་ཆད་པས་གཅོད་འཇུག་དང་། །དཀོན་མཆོག་
གསུམ་གྱི་སྦྱིན་བྱེད་དང་། །སྦྱིན་པ་ལེན་པར་བྱེད་པ་དང་། །ཞི་གནས་འདོར་བར་བྱེད་པ་དང་། །ཡང་དག་
འཇོག་གི་ལོངས་སྤྱོད་རྣམས། །ཁ་ཏོན་བྱེད་ལ་སྦྱིན་པ་རྣམས། །དེ་དག་རྩ་བའི་ལྟུང་བ་སྟེ། །རྨི་ལམ་འཕགས་
པ་ནམ་སྙིང་པོའི། །མདུན་དུ་འདུག་སྟེ་བཤགས་པར་བྱ། །བྱང་ཆུབ་སེམས་ནི་ཡོངས་འདོར་དང་། །ཆགས་དང་
སེར་སྣ་མི་བཟད་པས། ། སློང་ལ་སྦྱིན་པར་མི་བྱེད་དང་། །ཁྲོས་ནས་སེམས་ཅན་བརྡེག་པ་དང་། །བསྒྲིམས་ཏེ་
དགའ་བར་བྱེད་པ་ན། །སེམས་ཅན་ལ་ནི་མི་བཟོད་དང་། །ཉོན་མོངས་པ་དང་གཞན་མཐུན་པས། །ཆོས་ལྟར་
བཅོས་པར་བརྗོད་པའོ། །དེ་ལྟར་ན་སྨོན་སེམས་བཏང་བ་འདིར་ཡང་རྩ་ལྟུང་དུ་བཞེད་དོ། །ལྟུང་པ་འདི་དག་
གི་ཉེས་དམིགས་ནི་དགེ་བའི་རྩ་བ་སྔོན་དུ་བསྐྱེད་པ་ཐམས་ཅད་ཐལ་བར་རློག་པར་བྱེད་ཅིང་ཕམ་པར་འགྱུར་
ཏེ༑ ལྷ་དང་མིའི་བདེ་བའི་གནས་ཐམས་ཅད་ལས་ལྷུང་ནས་ངན་སོང་དུ་གནས་པར་འགྱུར་རོ་ཞེས་པ་ལ་སོགས་
པ་དང་། ཡུན་རིང་དུ་འཁོར་བར་འཁོར་ཅིང་དགེ་བའི་བཤེས་གཉེན་དང་ཡང་བྲལ་བར་འགྱུར་རོ། །ཞེས་གསུངས་
སོ༑ ༑
ཉམས་པ་ཕྱིར་བཅོས་པའི་ཚུལ་ནི། ཐོ་རངས་སྔ་བར་ལངས་ནས་གཙང་སྦྲ་སྔོན་དུ་སོང་སྟེ་ཅི་འབྱོར་
པའི་མཆོད་པ་བཤམས་ལ་ཁ་ཤར་ཕྱོགས་སུ་བསྟན་ཏེ་བདུག་སྤོས་བཟུང་སྟེ་ཐལ་མོ་སྦྱར་ནས་ལྷའི་བུ་སྐྱ་རེངས་
ལ༑ སྐྱ་རེངས་ལ་སྙིང་རྗེ་ཆེན་པོ་དང་ལྡན་པ་ལེགས་པ་ཆེན་པོ་ཁྱོད་འཛམ་གླིང་དུ་ཤར་མ་ཐག་ཏུ་སྙིང་རྗེས་
བདག་ལ་ཁྱབ་པར་མཛད་དུ་གསོལ། ནམ་མཁའི་སྙིང་པོ་སྙིང་རྗེ་ཆེན་པོ་དང་ལྡན་པ་ལ་ཡང་བདག་གི་ཚིག་
གིས་མྱུར་དུ་བསྐུལ་ཏེ། ཐབས་གང་གིས་བདག་ལྟུང་བ་འཆབ་པར་འགྱུར་བ་དང་། ཐེག་པ་ཆེན་པོ་འཕགས་པ་~164~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཐབས་དང་ཤེས་རབ་ཐོབ་པར་འགྱུར་བའི་ཐབས་དེ་བདག་གི་རྨི་ལམ་དུ་བསྟན་དུ་གསོལ་ཞེས་ལན་གསུམ་གྱི་
བར་དུ་འདུན་པ་དྲག་པོས་གསོལ་བ་བཏབ་ལ་སེམས་གཞན་དུ་མ་གཡེངས་པར་ཉལ་བར་བྱའོ། །རྨི་ལམ་དུ་
འཕགས་པ་ནམ་མཁའི་སྙིང་པོ་བྲམ་ཟེ་དང་ཁྱེའུ་ལ་སོགས་པའི་གཟུགས་ཀྱིས་ལྟུང་བ་འཆགས་སུ་འཇུག་སྟེ་
ཐབས་མཁས་པ་ཟབ་མོ་སྟོན་ཅིང་ཕྱིར་མི་ཟློག་པའི་ས་ལ་འཇོག་པར་མཛད་དོ། །ལན་གཅིག་ཙམ་ལ་གསལ་
བར་མ་བྱུང་ནའང་ལྟུང་བཤགས་འདོན་པ་དང་། དེ་བཞིན་གཤེགས་པའི་ཡི་གེ་བརྒྱ་པ་བཟླས་པའི་ཆོ་ག་དམ་
ཚིག་གསུམ་བཀོད་པའི་རྒྱུད་ལས་འབྱུང་བ་ལྟར་བྱས་ཏེ་རྨི་ལམ་བརྟག་པར་བྱའོ། །ཇི་སྲིད་ཉེས་པ་བྱང་པའི་
མཚན་མ་བཟང་པོ་མ་བྱུང་གི་བར་དུ་འབད་པ་དང་སེམས་བསྐྱེད་བླང་པར་བྱའོ། །དེ་ལྟར་བྱང་ཆུབ་སེམས་
དཔའི་སྡོམ་པ་བསྲུང་བའི་ཚུལ་ཤིང་རྟའི་སྲོལ་ཆེན་པོ་གཉིས་ཡོད་ཀྱང་། ལས་དང་པོ་པའི་བྱང་སེམས་ཀྱིས་
གཉིས་ཀའི་དོན་དྲིལ་ནས་མི་འགལ་བར་སློབ་པ་ཡིན་པས། དེའི་ཚུལ་ནི་ཇོ་བོ་རྗེས་སྐྱེས་བུ་གསུམ་གྱི་ལམ་
རིམ་མཛད་པ་ལྟར་ཐོག་མར་རང་གི་རྒྱུད་མ་སྨིན་བར་གཞན་གྱི་དོན་མི་ནུས་ཏེ། ཇི་ལྟར་འདབ་གཤོག་མེད་པ་
ཡི༑ ༑བྱ་ཡིས་མཁའ་ལ་འཕུར་མི་ནུས། །དེ་བཞིན་མངོན་ཤེས་སྟོབས་བྲལ་བས། །སེམས་ཅན་དོན་བྱར་ནུས་
མ་ཡིན། །ཞེས་པ་དང་། ཇི་སྲིད་མངོན་ཤེས་མེད་པ་དེ་སྲིད་གཞན་དོན་མི་བྱ་བ་བསེ་རུ་ལྟ་བུར་གནས་པར་བྱའོ། །ཞེས་
གསུངས་པ་ལྟར་སྨིན་བྱེད་ཀྱི་ལམ་སྔོན་དུ་བཏང་ནས་སྟོང་ཉིད་ཟབ་མོ་སྒོམ་ན་ཚེགས་ཆུང་ཞིང་དོན་ཆེ་བས་
དལ་འབྱོར་རྙེད་པར་དཀའ་བ་དང་འཆི་བ་རྗེས་སུ་དྲན་པ་ཁ་ཙམ་མིན་པར་སེམས་དང་འདྲེས་པ་ཡང་ཡང་
བསྒོམས་པའི་ངང་ནས། འདུ་བྱེད་སྡུག་བསྔལ་ལ་དགོངས་ནས། སྡུག་བསྔལ་སྒོམ་པར་གསུངས་པ་ཡིན།
ཞེས་པ་ལྟར་འཁོར་བའི་བདེ་བ་མཐའ་དག་དུཿཁའི་རང་བཞིན་དུ་ངེས་པ་ལེགས་པར་དྲངས་ཏེ། དགེ་སྡིག་གི་
བླང་དོར་ལ་འབད་དགོས་པར་སའི་སྙིང་པོའི་མདོ་ལས། གང་ཞིག་ཇི་སྲིད་འཚོའི་བར་དུ་དགེ་བའི་ལས་ཀྱི་
ལམ་གཅིག་ཙམ་ཡང་མི་སྲུང་ལ། འོན་ཀྱང་ཚིག་འདི་སྐད་དུ། ང་ནི་ཐེག་པ་ཆེན་པོ་སྟེ། ང་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་འཚོལ་ཞེས་ཟེར་ན། གང་ཟག་དེ་ནི་ཤིན་ཏུ་ཚུལ་འཆོས་དང་རྫུན་ཆེན་པོ་སྨྲ་བ།
སངས་རྒྱས་བཅོམ་ལྡན་འདས་ཀྱི་སྤྱན་སྔར་འཇིག་རྟེན་པ་སླུ་བར་བྱེད་པ་ཆད་པར་སྨྲ་བ་སྟེ། དེ་རྨོངས་བཞིན་དུ་
འཆི་བའི་དུས་བྱེད་ཅིང་ལོག་པར་ལྟུང་བར་འགྲོའོ། །ཞེས་པ་དང་། དེ་ལྟར་རྒྱུ་དང་འབྲས་བུ་ཐམས་ཅད་མེད་
པར་བལྟ་ཞིང་ཆད་པར་སྨྲ་བ་དག་ནི་མིའི་ནང་ན་གནས་ཀྱང་། དེ་ནི་མི་ནང་ན་གནས་ཀྱང་དག་པར་སྲིན་པོ་
ཡིན་ནོ། །ཞེས་གསུངས་སོ། །གསང་བ་བསམ་གྱིས་མི་ཁྱབ་པར། དབང་པོ་ཡོངས་སུ་མ་སྨིན་པ་རྣམས་ལ་ནི་
ཆོས་ཉིད་ཀྱི་གཏམ་བརྗོད་པར་མི་བྱའོ། །ཞེས་པ་དང་། ནམ་མཁའི་སྙིང་པོའི་མདོར། བྱང་ཆུབ་སེམས་དཔའ་~165~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཆེན་པོ་ལས་ཐོག་མ་པ་ལ་དེ་ཉིད་བརྗོད་དུ་ཡོད་པའི་འདུ་ཤེས་ཀྱི་ཚུལ་གྱིས་དམིགས་པ་དང་བཅས་པའི་ཕ་
རོལ་ཏུ་ཕྱིན་པ་དྲུག་བརྗོད་པར་བྱའོ། །ཞེས་པ་དང་། བློ་གྲོས་རྒྱ་མཚོས་ཞུས་པའི་མདོར། ཐེག་པ་ཆེན་པོ་སྡུད་
པར་བྱེད་པའི་ཆོས་གཅིག་སྟེ། བྱ་བ་འཇུག་པར་འོས་པ་ལ་ཞུགས་ཤིང་ལས་ཀྱི་རྣམ་པར་སྨིན་པ་ལ་ཡིད་ཆེས་
པའོ། །ཞེས་གསུངས་པས། རྒྱུ་འབྲས་མི་སླུ་བར་ཡོད་པའི་འདུ་ཤེས་བརྟན་པོ་བཟུང་ནས་སྐུ་གཟུགས་དང་
མཆོད་རྟེན་ལ་སོགས་པ་མདུན་དུ་བྱས་ཏེ་ཕྱག་འཚལ་བ་དང་མཆོད་པ་འབུལ་བ་ལ་སོགས་པ་ཡན་ལག་བདུན་
པ་དང་སྐྱབས་སུ་འགྲོ་བ་དང་བྱང་ཆུབ་ཏུ་སེམས་བསྐྱེད་པའི་ཆོ་ག་རྒྱས་བསྡུས་གང་རུང་གིས་ཡང་ཡང་སེམས་
བསྐྱེད་པ་དང་། མདོ་ཀློག་པ་དང་མཆོད་རྟེན་བསྐོར་བ་དང་ཚ་ཚ་བཏབ་པ་ལ་སོགས་པ་འཕགས་པའི་ཡུལ་དུ་
བྱོན་པའི་པཎྜི་ཏ་མཆོག་གི་དངོས་གྲུབ་བརྙེས་པ་དག་གིས་ལས་དང་པོ་པའི་ས་སྦྱང་བའི་བསྟན་བཅོས་རྣམས་
ལས་འབྱུང་བའི་ཆོས་སྤྱོད་ལ་བརྩོན་པར་བྱ་ཞིང་དེ་དག་རྫོགས་པའི་བྱང་ཆུབ་ཏུ་བསྔོ་བ་གལ་ཆེ་སྟེ། བློ་གྲོས་རྒྱ་
མཚོས་ཞུས་པར། དཔེར་ན་རྫ་མཁན་གྱིས་སྣོད་དུ་མ་བྱས་པར་སྣོད་ཀྱི་མིང་མི་འཐོབ་བོ། །ཤཱ་ར་དྭ་ཏིའི་བུ། དེ་
བཞིན་དུ་དགེ་བའི་རྩ་བ་རྣམས་བླ་ན་མེད་པའི་བྱང་ཆུབ་ཏུ་མ་བསྔོས་པས་ནི་ཕ་རོ་ཏུ་ཕྱིན་པའི་མིང་མི་
འཐོབ་བོ། །ཞེས་གསུངས་སོ། །ཡི་གེ་འདྲི་མཆོད་སྦྱིན་པ་དང་། །ཉན་དང་ལེན་དང་འཛིན་པ་དང་། །ཀློག་དང་
ཁ་ཏོན་བྱེད་པ་དང་། །དེ་སེམས་པ་དང་སྒོམ་པའོ། །སྤྱོད་པ་འདི་བཅུའི་བདག་ཉིད་ནི། །བསོད་ནམས་ཕུང་པོ་
དཔག་ཏུ་མེད། །ཅེས་ཀྱང་གསུངས་སོ། །དེང་སང་བསྟན་པ་ཉམས་པའི་དུས་སུ་ཚུལ་ཁྲིམས་སྲུང་བ་དང་དམ་
པའི་ཆོས་བྱེད་པ་ཕན་ཡོན་ཤིན་ཏུ་ཆེ་བ་ཡིན་ཏེ། ཟླ་བ་སྒྲོན་མེའི་མདོར། བསྐལ་པ་བྱེ་བ་གངྒཱའི་བྱེ་སྙེད་དུ།
།སངས་རྒྱས་དག་ནི་བྱེ་བ་ཁྲག་ཁྲིག་ལ། །གདུགས་དང་བ་དན་མར་མེའི་ཕྲེང་བ་དང་། །ཟས་དང་སྐོམ་གྱིས་
དད་སེམས་མཆོད་བྱས་པས། །གང་གིས་དམ་པའི་ཆོས་ནི་འཇིག་པའི་ཚེ། །བདེ་བར་གཤེགས་པའི་བསྟན་པ་
འགག་པ་ན། །ཉིན་ཞག་གཅིག་ཏུ་བསླབ་པ་གཅིག་བཟུང་བ། །དེ་བས་བསོད་ནམས་འདི་ནི་ཁྱད་པར་
འཕགས། །ཞེས་པ་ལྟར་སངས་རྒྱས་ཀྱི་བསྟན་པའི་སྣང་ཚུལ་ལ་ཡང་བསམ་པར་བྱའོ། །རྒྱལ་སྲས་ཀྱི་སྤྱོད་པ་
ཐམས་ཅད་བསམ་པ་དང་། སྦྱོར་བ་གཉིས་ཡིན་ལ། བསམ་པ་ནི་ཚད་མེད་པ་བཞིན་ཡིན་ཅིང་དེ་ཡང་སྙིང་རྗེ་
ཆེན་པོར་འདུས་ཏེ། བྱང་ཆུབ་སེམས་དཔའི་ས་ལས། བྱང་ཆུབ་སེམས་དཔའི་ཚད་མེད་པ་འདི་དག་ཐམས་ཅད་
ནི་སྙིང་བརྩེ་བ་ཞེས་བྱ་སྟེ། དེ་ལྟ་བས་ན་དེ་དག་དང་ལྡན་པའི་བྱང་ཆུབ་སེམས་དཔའ་རྣམས་ལ་ནི་བརྩེ་བ་ཅན་
ཞེས་བྱའོ། །ཞེས་གསུངས་སོ། །དེ་ནི་སྤྱིར་སེམས་ཅན་སྡུག་བསྔལ་བ་ཐམས་ཅད་ལ་དམིགས་ནས་སྐྱེ་བ་ཡིན་
ལ༑ ཁྱད་པར་དུ། རབ་འབར་དགྲ་ཡི་དབང་དུ་སོང་། །སྡུག་བསྔལ་གྱིས་ནོན་མུན་པས་བསྒྲིབས། །བགྲོད་~166~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དཀའི་ལམ་དུ་ཀུན་ཏུ་ཞུགས། །འཆིང་བ་ཆེ་དང་ཡང་དག་ལྡན། །ཟས་ཆེན་དུག་དང་འདྲེས་ལ་ཞེན། །ལམ་ནི་
རབ་ཏུ་སྟོར་གྱུར་པ། །ལམ་གོལ་རབ་ཞུགས་སྟོབས་ཆུང་བའི། །སེམས་ཅན་རྣམས་ལ་སྙིང་རྗེའོ། །ཞེས་པའི་བྱེ་
བྲག་བཅུ་ལ་དམིགས་ནས་བསྒོམ་པ་ཡིན་ནོ། །
གཞན་དོན་སྒྲུབ་པའི་སྦྱོར་བ་ཐམས་ཅད་ནི་བསྡུ་བའི་དངོས་པོ་བར་འདུས་པས་དེས་གཞན་དོན་བྱེད་
པའི་ཚུལ་ནི། སྦྱིན་མཚུངས་དེ་སྟོན་ལེན་འཇུག་དང་། །བདག་ཉིད་རྗེས་སུ་འཇུག་རྣམས་ཀྱིས། །སྙན་པར་སྨྲ་
དང་དོན་སྤྱོད་དང་། །དོན་མཐུན་ཉིད་དུ་འདོད་པ་ཡིན། །ཞེས་པ་དང་། སློབ་དཔོན་དཔའ་བོས། སྦྱིན་པའི་
གཡབ་མོས་ལེགས་བོས་ཏེ། །སྙན་པར་སྨྲ་བས་གཏམ་བྱས་ཏེ། །དོན་མཐུན་པ་ཡིན་བག་ཕབ་སྟེ། །དོན་ཆེན་
གྲོས་ཆེན་གདབ་པར་བྱ། །ཞེས་པ་ལྟར་རོ། །བྱང་ཆུབ་སེམས་དཔའི་སྡོམ་པའི་སྐབས་ཏེ་གཉིས་པའོ།།
༈  གསུམ་པ་གསང་སྔགས་རྡོ་རྗེ་ཐེག་པའི་ལུགས་གཏན་ལ་དབབ་པ་ལ་གཉིས། སྤྱིར་བསྟན་པ་དང་།
གཞུང་དང་སྦྱར་བའོ། །དང་པོ་ནི། སྤྱིར་ཐེག་དམན་ལས། ཐེག་ཆེན་ཁྱད་པར་འཕགས་པའི་རྒྱུ་མཚན་ནི། མདོ་
སྡུད་པར། ཅི་ཕྱིར་དེ་ནི་སེམས་དཔའ་ཆེ་ཞེས་བྱ་ཞེ་ན། །སེམས་ཅན་ཚོགས་རྣམས་མང་པོའི་མཆོག་ཏུ་གྱུར་པ་
ན༑ ༑སེམས་ཅན་ཁམས་ཀྱི་ལྷ་རྣམས་ཆེན་པོ་གཅོད་པས་ཏེ། །དེ་ཕྱིར་སེམས་དཔའ་ཆེན་པོ་ཞེས་ནི་རབ་བརྗོད་
དོ༑ ༑གཏོང་བ་ཆེ་དང་བློ་ཆེ་བ་དང་མཐུ་ཆེ་བ། །རྒྱལ་བ་རྣམས་ཀྱི་ཐེག་ཆེན་མཆོག་ལ་ཞུགས་པ་དང་། །གོ་ཆ་
ཆེན་པོ་བགོས་ཤིང་བདུད་ཀྱི་རྒྱུ་འདུལ་བ། །དེ་ཡི་ཕྱིར་ན་སེམས་དཔའ་ཆེ་ཞེས་རབ་ཏུ་བརྗོད། །ཅེས་པ་དང་།
དམིགས་པ་ཆེན་པོ་ཉིད་དང་ནི། །དེ་བཞིན་སྒྲུབ་པ་ཉིད་དག་དང་། །ཡེ་ཤེས་བརྩོན་འགྲུས་བརྩོམ་པ་དང་། །ཐབས་
ལ་མཁས་པར་གྱུར་པས་ཏེ། །ཆེན་པོ་འདི་དག་དང་ལྡན་པས། །ཐེག་ཆེན་ཞེས་ནི་ངེས་པར་བརྗོད། །ཅེས་
གསུངས་པ་དེ་ནི་སྔགས་དང་མཚན་ཉིད་ཀྱི་ཐེག་པ་གཉིས་ཀའི་ཁྱད་ཆོས་ཐུན་མོང་བ་ཡིན་ལ། ཁྱད་པར་
སྔགས་ཀྱི་ཐེག་པའི་ཁྱད་ཆོས་ལ། དོན་གཅིག་ན་ཡང་མ་རྨོངས་དང་། །ཐབས་མང་དཀའ་བ་མེད་པ་དང་།
།དབང་པོ་རྣོན་པོའི་དབང་བྱས་པས། །སྔགས་ཀྱི་ཐེག་པ་ཁྱད་པར་འཕགས། །ཞེས་པའི་དོན་ནི་ཕལ་ཆེར་ལ་
གྲགས་པས་གོ་སླ་ལ། སློབ་དཔོན་ཛྙཱ་ན་ཤྲཱིས། གསང་སྔགས་ཀྱི་ཐེག་པ་འདི་ཐེག་པ་ཆེན་པོ་དབུ་མ་པ་ལས་
ཀྱང་ཁྱད་པར་ཅི་ཞིག་ཡོད་པར་བསྟན་ཅེ་ན། དམིགས་པ་དང་སྒྲུབ་པ་དང་ཡེ་ཤེས་དང་བརྩོན་འགྲུས་དང་
གདུལ་བྱ་མ་ལུས་པ་རྗེས་སུ་འཛིན་ནུས་པ་དང་། ཉོན་མོངས་བྱིན་གྱིས་རློབ་པ་དང་། བྱིན་གྱིས་རློབ་པ་མྱུར་བ་
དང་། མྱུར་དུ་འབྱུང་བ་དང་། ཉོན་མོངས་པ་སྤོང་པ་དང་། བསམ་པ་སྤྱོད་པ་བླ་ན་མེད་པའི་ཐབས་མཁས་པ་སྟེ་
རྣམ་པ་བཅུ་གཅིག་གིས་ཁྱད་པར་དུ་འཕགས་སོ། །ཞེས་པའི་དང་པོ་ནི། དགྱེས་པ་རྡོ་རྗེ་དང་། ནམ་མཁའ་དང་~167~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མཉམ་པ་དང་། དགྲ་ནག་ལ་སོགས་པའི་རྒྱུད་སྡེ་བསམ་གྱིས་མི་ཁྱབ་པ་ལ་དམིགས་པའོ། །
གཉིས་པ་ནི། བསྐྱེད་པའི་རིམ་པ་ལ་བརྟེན་ནས་ལུས་ཀྱི་བཀོད་པ་སྣ་ཚོགས་པ་དང་ཏིང་ངེ་འཛིན་གྱི་
སྟོབས་ཀྱིས་ཀྱང་སྟོན་ནུས་པའོ། །
གསུམ་པ་ནི། བསྐྱེད་རྫོགས་ཀྱི་རྣལ་འབྱོར་ལ་བརྟེན་ནས་རྒྱུད་དང་ངོ་བོ་དང་ལས་དག་པས་ཡེ་ཤེས་
མྱུར་དུ་འགྲུབ་པའོ། །
བཞི་པ་ནི། དམ་ཚིག་རྣམ་པར་དག་པའི་དབང་གིས་བརྩོན་འགྲུས་ཆེན་པོ་མྱུར་དུ་བརྩོམ་པའོ། །
ལྔ་པ་ནི། མཚམས་མེད་པ་ལྔ་བྱེད་པ་ལ་སོགས་ཐེག་པ་གཞན་དུ་སྤངས་པ་རྣམས་ཀྱང་འདིར་འགྲུབ་
པར་འགྱུར་བའོ། །
དྲུག་པ་ནི། ལྷ་མཆོད་པའི་ཚུལ་དང་བདེ་བ་ལ་བརྟེན་པའི་རྫོགས་རིམ་ལ་སོགས་པའོ། །
བདུན་པ་ནི། ད་ལྟ་ཉིད་ནས་སངས་རྒྱས་ཀྱིས་དབང་བསྐུར་ཅིང་བྱིན་གྱིས་རློབ་པའོ། །
བརྒྱད་པ་ནི། ཚེ་འདི་དང་སྐྱེ་བ་བདུན་དང་སྐྱེ་བ་བཅུ་དྲུག་ནས་ངེས་པར་འཚང་རྒྱ་བའོ། །
དགུ་པ་ནི། ཡུལ་རྣམས་ཁྱད་པར་ཅན་དུ་བྱས་ཏེ། དབྱིབས་དང་ཁ་དོག་གི་དམ་ཚིག་གིས་ཉོན་མོངས་པ་
རང་བཞིན་གྱིས་གྲོལ་བའོ། །
བཅུ་པ་ནི། བསྐྱེད་རིམ་གྱི་དམིགས་པས་ཐ་མལ་གྱི་སྣང་བ་འགགས་ཏེ། ལས་ཀྱི་རྣམ་སྨིན་ལོག་ནས་
བསོད་ནམས་ཀྱི་ཚོགས་འཕེལ་ཅིང་བདག་མེད་པའི་དོན་ལ་ངང་གིས་འཇུག་སྟེ། རྣམ་པར་སྨིན་པ་འདིར་སྨིན་
པ༑ ༑ལས་རྣམས་ཀྱི་ནི་འབྲས་བུ་ཐོབ། །གང་ཚེ་གྲུབ་པ་ཐོབ་གྱུར་པ། །དེ་ཚེ་ལས་ཀྱི་རྣམ་སྨིན་ལྡོག །སེམས་ནི་
རང་དངོས་མེད་ཕྱིར་དང་། །འབྲས་བུ་རྒྱུ་རྣམས་སྤངས་པའི་ཕྱིར། །ལས་ཀྱི་སྐྱེ་བ་རྣམས་ལས་ཐར། །སྐྱེ་བ་ནམ་
མཁའ་ལྟ་བུ་ཡིན། །ཞེས་གསུངས་སོ། །གསང་སྔགས་བཟླས་པས་ངག་རྒྱལ་བའི་བཀར་འགྱུར་ཆོས་རྗེས་སུ་
དྲན་ཅིང་ཆོས་ལ་ཤེས་ནས་དད་པ་ཐོབ། བདེན་པའི་ཚིག་འགྲུབ་ཅིང་ཐབས་དང་ཤེས་རབ་འབྲེལ་པའི་ཡེ་ཤེས་
དང་དྲན་པ་ཐོས་བསམ་རྩེ་གཅིག་པར་འགྱུར། འཕགས་པ་རྣམས་མཆོད་པ་དང་འགྲོ་བའི་དོན་དུ་འགྱུར། ལྷ་
མཉེས་ཤིང་དངོས་གྲུབ་སྟེར། ཆོས་ཐམས་ཅད་ཡི་གེའི་རྣམ་འཕྲུལ་ལ་དབང་བསྒྱུར། བདག་མེད་ཀྱི་དོན་རིམ་
གྱིས་འཇུག །སྒྲ་ཐམས་ཅད་བྲག་ཆར་ཤེས་པའོ། །ཐུགས་ཀྱི་རྣལ་འབྱོར་གྱིས་ཆོས་རྣམས་སྒྱུ་མ་ལྟ་བུར་ཤེས་
ཤིང་ཉོན་མོངས་པ་རྣམས་ཚེགས་མེད་པར་སྤངས་ཏེ། གཉེན་པོ་དགེ་བ་ལ་རློམས་སེམས་མེད་པར་མཆོག་ཐུན་
མོང་གི་དངོས་གྲུབ་ངེས་པར་ཐོབ་བོ། །~168~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བཅུ་གཅིག་པ་ནི། དཀའ་ཐུབ་སྡོམ་པ་མི་བཟད་པ། །བསྟེན་ནས་འགྲུབ་པར་མི་འགྱུར་གྱི། །འདོད་
པའི་ལོངས་སྤྱོད་ཐམས་ཅད་ལ། །བརྟེན་ན་མྱུར་དུ་འགྲུབ་པར་གསུངས། །ཞེས་གསུངས་པས། ལུས་གསོས་
ཤིང་ཡིད་བདེ་བས་རྣལ་འབྱོར་བསྒོམ་པ་དང་། སེམས་ཀྱི་ཏིང་ངེ་འཛིན་ནི་གཙོ་བོར་བྱེད་པ་དང་། གཙང་རྩོག་
དང་བཟང་ངན་གྱི་རྟོག་པ་གཞོམ་པའི་ཕྱིར་ཤ་ལྔ་ལ་སོགས་པ་མི་གཙང་བ་དག་ལའང་ངོར་སྙོམས་པར་སྤྱོད་པ་
ཡིན་ནོ། །གཉེན་པོ་སྟོབས་ཆུང་བས་ཉོན་མོངས་ཚར་གཅོད་མི་ནུས་པ་དང་། སེམས་ཕྱི་རོལ་ཏུ་གཡེངས་པ་དང་།
གཙང་ཞེན་གྱི་རྟོག་པ་སྤོང་མི་ནུས་པའི་གང་ཟག་ལ། བསྙུང་བར་གནས་པ་དང་སྦྱང་བའི་ཡོན་ཏན་ལ་གནས་
ནས་གླེགས་བམ་ཀློག་པ་དང་། མཆོད་རྟེན་བསྐོར་བ་ལ་སོགས་ལུས་ངག་གི་སྤྱོད་པ་གཙོ་བོར་གསུངས་པ་ཡིན་
ནོ༑ ༑གསང་སྔགས་ཀྱི་ཁྱད་ཆོས་དེ་དག་མཚན་ཉིད་པའི་ཐེག་པ་ལ་ཡང་ཆ་མཐུན་ཙམ་གྱིས་འདོད་ཡོན་ལམ་དུ་
བྱེད་པ་དང་། ཡི་གེ་ཨ་ར་པ་ཙ་ན་ལ་སོགས་པ་རེ་རེའི་སྒྲ་དོན་ཆོས་ཀྱི་སྒོ་དུ་མ་ལ་འཇུག་པ་ལ་སོགས་གསུངས་
ནའང་། སྔགས་ཀྱི་ཐེག་པར་གསུངས་པའི་ཁྱད་ཆོས་ཉོན་མོངས་རྡོ་རྗེ་འཆང་གི་ལམ་དུ་འཁྱེར་ཚུལ་དང་དོན་མི་
ཅིག་གོ །བླ་མ་འགའ་ཞིག་སྔགས་ཀྱི་ཐེག་པའི་ཟབ་ཁྱད་དངོས་གཞི་བསྐྱེད་རིམ་ལ་སྦྱོར་བ་ཡང་དབང་གོང་མ་
རྣམས་ཀྱི་ལམ་རིམ་ཆེས་ཟབ་པ་རྣམས་ཡལ་བར་འདོར་བའི་སྐྱོན་ཚིག་ཡིན་ནམ་སྙམ་མོ། །དབུ་མ་པའི་སྤྲོས་
བྲལ་སྟོང་ཉིད་རྟོགས་པའི་ལྟ་བ་དང་། སྔགས་ཀྱི་ལྟ་བའི་མཐར་ཐུག་ཁྱད་པར་མེད་པར་ཉམས་སུ་ལེན་དགོས་
ནའང་། སྤྲོས་བྲལ་དུ་ཤེས་པར་བྱ་བའི་གཞི་ཐབས་ཀྱི་བྱེ་བྲག་མང་པོ་ཡོད་པའི་ཕྱིར། དེས་ཁྱད་པར་དུ་བྱས་
པའི་སྟོང་པ་ཉིད་ཉམས་སུ་ལེན་པ་ཡིན་གྱི། སྟོང་ཉིད་རྐྱང་པ་སྒོམ་པའི་རྫོགས་རིམ་སྔགས་ཀྱི་ཉམས་ལེན་ལ་
མཁས་པའི་རྣལ་འབྱོར་པ་ལ་མེད་དོ། །ཡང་མཚན་ཉིད་ཀྱི་ཐེག་པ་ལ་རྒྱུ་དང་། སྔགས་ལ་འབྲས་བུའི་ཐེག་པ་
ཞེས་རྒྱུ་འབྲས་ཀྱི་ཐ་སྙད་མཛད་པ་ནི་དབང་མདོར་བསྟན་དུ། སྟོང་ཉིད་ལུགས་འཛིན་རྒྱུ་ཡིན་ཏེ། །འབྲས་བུ་
སྙིང་རྗེ་མི་འགྱུར་འཛིན། །སྟོང་ཉིད་སྙིང་རྗེ་དབྱེར་མེད་པ། །བྱང་ཆུབ་སེམས་ཞེས་བྱ་བར་བཤད། །ཅེས་
རྣམས་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་གཙོ་བོར་སྟོན་པ་ཕ་རོལ་ཏུ་ཕྱིན་པའི་ཐེག་པ་སྟེ།
ནམ་མཁའ་མཛོད་ཀྱི་མདོར། འདི་ལྟ་སྟེ་དཔེར་ན། བུ་ཁ་ནས་རླུང་འཇུག་པ་དེ་བཞིན་དུ་གང་དང་གང་ནས་
སེམས་ལ་སྐྱོན་བྱུང་བ་དེ་དང་དེ་ནས་བདུད་ཀྱིས་ཀླག་རྙེད་པར་འགྱུར་རོ། །དེ་ལྟ་བས་ན་བྱང་ཆུབ་སེམས་
དཔས་སེམས་ལ་སྐྱོན་མེད་པ་ཉིད་དུ་བྱའོ། །དེ་ལ་སེམས་ལ་སྐྱོན་མེད་པ་ནི་འདི་ཡིན་ཏེ། འདི་ལྟར་རྣམ་པ་
ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་ཡོངས་སུ་རྫོགས་པའོ། །རྣམ་པ་ཐམས་ཅད་ཀྱི་མཆོག་དང་
ལྡན་པའི་སྟོང་པ་ཉིད་གང་ཞེ་ན། གང་ལ་འདི་ལ་བྱང་ཆུབ་སེམས་དཔའི་སྤྱོད་པ་ཡོངས་སུ་མི་གཏོང་བས་དངོས་~169~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པོ་ཐམས་ཅད་སྟོང་པ་ཉིད་དུ་གོམས་པར་བྱེད་པའམ། གོམས་པར་བྱས་པས་ཏེ། ཞེས་པ་ལྟར་རོ། །དེ་ལ་
བརྟེན་ནས་འབྲས་བུ་མི་འགྱུར་བའི་བདེ་བ་ཆེན་པོ་འབྱུང་བས་དེ་གཙོ་བོར་སྟོན་པ་སྔགས་ཀྱི་ཐེག་པའོ། །ཡང་
ན་བློའི་འཛིན་སྟངས་སེམས་ཅན་ལས་དང་ཉོན་མོངས་པ་དང་དེའི་འབྲས་བུ་སྡུག་བསྔལ་བས་གདུང་པ་རྣམས་
ལ་བྱམས་པ་དང་སྙིང་རྗེ་ལ་སོགས་པ་སྒོམ་པ་དང་། བདག་གཞན་བརྗེ་བའི་བྱང་ཆུབ་ཀྱི་སེམས་སྦྱོང་པ་ལ་
སོགས་སངས་རྒྱས་ཀྱི་རྒྱུའི་ཆོས་ལ་གོམས་པར་བྱེད་པ་དང་། ད་ལྟ་ཉིད་ནས་འབྲས་བུ་སངས་རྒྱས་ཀྱི་སྐུ་གསུང་
ཐུགས་ཀྱི་ང་རྒྱལ་བཟུང་ནས་ལམ་བསྒྲུབ་པའི་ཚུལ་གྱིས་རྒྱུ་འབྲས་ཀྱི་ཐེག་པར་བཞག་པ་ཡིན་ནོ། །ཞེས་ཀྱང་
བླ་མ་དམ་པ་དག་གསུངས་སོ། །
རྒྱུད་ཀྱི་དོན་ནི། ཐོག་མཐའ་བར་དུ་རྒྱུན་མི་ཆད་པ་གནས་པ་ཡིན་ཏེ། རྡོ་རྗེ་རྩེ་མོར། རྒྱུད་ནི་རྒྱུན་ཞེས་
བྱ་བ་སྟེ། །འཁོར་བ་རྒྱུད་དུ་འདོད་པ་ཡིན། །ཞེས་པ་དང་། གསང་འདུས་སུ། རྒྱུད་ནི་རྒྱུན་ཆགས་ཞེས་བྱ་སྟེ། །རྒྱུན་
དེ་རྣམ་པ་གསུམ་དུ་འདོད། །གཞི་དང་དེ་ཡི་རང་བཞིན་དང་། །མི་འཕྲོགས་པ་ཡི་རབ་དབྱེའོ། །རང་བཞིན་
རྣམ་པ་རྒྱུ་ཡིན་ཏེ། །གཞི་ནི་ཐབས་ཞེས་བྱ་བར་བརྗོད། །དེ་བཞིན་ཡིད་འཕྲོག་འབྲས་བུ་ཡིན། །ཞེས་པ་དང་།
སློབ་དཔོན་ཤཱཀྱ་བཤེས་གཉེན་གྱིས། །དོན་ནི་རྣམ་པ་གསུམ་དུ་འདུས། །རྒྱུ་དང་ཐབས་དང་འབྲས་བུའོ། །རྒྱུ་
ནི་ཐེག་ཆེན་རིགས་ཅན་ཏེ། །དགེ་བའི་ཆོས་ཀྱིས་རྣམ་པར་བརྒྱན། །ཐབས་ནི་རྣམ་པ་གཉིས་ཡིན་ཏེ། །དབང་
བསྐུར་དེ་བཞིན་སྤྱོད་དང་བཅས། །འབྲས་བུ་སྐུ་གསུམ་ཐུན་མོང་གྲུབ། །ཡང་དག་སྤོང་བར་བྱེད་དང་བཅས། །ཞེས་རྒྱུ་
རྒྱུད་དང་ཐེག་ཆེན་གྱི་རིགས་དང་སངས་རྒྱས་ཀྱི་སྙིང་པོ་རྣམས་དོན་གཅིག་ཅིང་། སམ ུ་ཊིར། རང་བཞིན་ངོ་བོ་
ཉིད་འདི་ལ། །ཆོས་ཀྱི་སྐུར་ནི་རབ་ཏུ་བརྗོད། །ཅེས་པ་དང་། སེམས་ཅན་རྣམས་ནི་སངས་རྒྱས་ཉིད། །འོན་
ཀྱང་གློ་བུར་དྲི་མས་བསྒྲིབས། །ཞེས་པ་དང་། གུར་དུ། ཆོས་ཀྱི་དབྱིངས་ནི་མཆོག་ཏུ་ཞི། །འདི་ནི་རིན་ཆེན་
སེམས་སུ་བརྗོད། །ཡིད་བཞིན་ནོར་བུ་རིན་པོ་ཆེ། །འདོད་པའི་འབྲས་བུ་རབ་སྟེར་བ། །ཞེས་པ་དང་། ས་ར་
ཧའི་ཞལ་སྔ་ནས། སེམས་ཉིད་གཅིག་པུ་ཀུན་གྱི་ས་བོན་ཏེ། །གང་ལ་སྲིད་དང་མྱ་ངན་འདས་ཕྲོ་བ། །འདོད་
པའི་འབྲས་བུ་ཐམས་ཅད་སྟེར་བྱེད་པའི། །ཡིད་བཞིན་ནོར་འདྲའི་སེམས་ལ་ཕྱག་འཚལ་ལོ། །ཞེས་པ་དང་།
རྒྱལ་བ་བྱམས་པས། དེ་བཞིན་ཉིད་འདི་ཐམས་ཅད་ལ། །ཁྱད་པར་མེད་ཀྱང་དག་འགྱུར་བས། །དེ་བཞིན་
གཤེགས་ཉིད་དེ་ཡི་ཕྱིར། །འགྲོ་ཀུན་དེ་ཡི་སྙིང་པོ་ཅན། །ཞེས་གསུང་པའི་དོན་སེམས་ཀྱི་ཆོས་ཉིད་འདུས་མ་
བྱས་པའི་དེ་བཞིན་ཉིད་ཡིན་པས་འདུས་བྱས་ཀྱི་སྤྲོས་པས་དབེན་པའི་ཕྱིར་རང་བཞིན་གྱིས་འོད་གསལ་བ་དང་།
སེམས་ཀྱི་ཆོས་ཅན་རང་རིག་པའི་ངོ་བོ་འདོད་ཆགས་ལ་སོགས་པའི་སེམས་བྱུང་གློ་བུར་གྱི་དྲི་མས་རང་བཞིན་~170~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གྱིས་དབེན་པའི་ཕྱིར་སེམས་ཀྱི་རང་བཞིན་གྱིས་འོད་གསལ་བ་ཡིན་ཏེ། བརྒྱད་སྟོང་པར། སེམས་ལ་སེམས་
མ་མཆིས་ཏེ་སེམས་ཀྱི་རང་བཞིན་ནི་འོད་གསལ་བའོ། །ཞེས་སོ། །དེ་གཉིས་ཟུང་དུ་འཇུག་པ་ནི་འདིར་རྒྱུ་རྒྱུད་
ཡིན་ནོ། །དེ་སེམས་ཅན་ཐམས་ཅད་ལ་ཁྱབ་པའི་དོན་གྱི་རིགས་ཆད་པའི་གང་ཟག་མི་སྲིད་ཅིང་། མདོ་སྡེ་རྒྱན་
དུ༑ ལ་ལ་གཅིག་ཏུ་ཉེས་པ་སྤྱོད་ངེས་ཡོད། །ལ་ལ་ཐར་པ་ཆ་མཐུན་དགེ་བ་མེད། །ལ་ལ་དཀར་པོའི་ཆོས་
རྣམས་རྣམ་པར་བཅོམ། །དཀར་པོ་དམན་པ་ཡོད་པའང་རྒྱུ་དང་བྲལ། །ཞེས་པ་དང་ལོག་སྲེད་ཅན་གཏན་
ཡོངས་སུ་མྱ་ངན་ལས་མི་འདའ་བ་ཞེས་གསུངས་པ་ནི། རྒྱས་འགྱུར་གྱི་རིགས་མེད་པ་ལ་དགོངས་པ་ཡིན་ཏེ།
ཐོགས་མེད་རང་བཞིན་གནས་པ་དང་། །ཡང་དག་བླངས་པ་མཆོག་ཉིད་དོ། །ཞེས་པ་དང་། གཏེར་དང་ལྗོན་
པའི་ཤིང་བཞིན་དུ། །རིགས་འདི་རྣམ་གཉིས་ཤེས་བྱ་སྟེ། །ཞེས་རྒྱལ་ཚབ་བྱམས་པའི་གསུང་ཤིན་ཏུ་གསལ་
ཞིང་གོ་སླ་བ་འདི་ལྟ་བུ་ལའང་གསུང་ནང་འགལ་བར་སྨྲ་བ་དང་། རང་གི་བློའི་དྲི་མ་ངན་པས་དམུས་ལོང་ལྟ་
བུར་གྱུར་ཀྱང་གསུང་རབ་ཀྱི་དོན་ལ་བློ་གྲོས་ཀྱི་མིག་དང་ལྡན་པར་རློམ་པ་དུ་མ་ཞིག་བྱུང་ངོ་། །བདག་མེད་
མའི་བསྟོད་འགྲེལ་དུ། ཆོས་རྗེ་ཉིད་ཀྱིས། རྒྱུ་རྒྱུད་ནི་རང་བཞིན་དྲི་མེད་ཅེས་པ་སྟེ། རང་གི་སེམས་ཀྱི་ཆོས་ཉིད་
རང་བཞིན་གྱི་རྟོག་པའི་དྲི་མ་ཐམས་ཅད་དང་བྲལ་བ་ཡིན་ཏེ། ཧཻ་བཛྲ་ལས། སངས་རྒྱས་མ་ཡིན་སེམས་ཅན་
མིན། །གཅིག་ཀྱང་ཡོད་པ་མ་ཡིན་ཏེ། །ཞེས་པ་དང་། འཕགས་པ་བྱམས་པས་ཀྱང་། ཆུ་ཁམས་གསེར་དང་
ནམ་མཁའ་བཞིན། །དག་པ་བཞིན་དུ་དག་པས་གནས། །ཞེས་གསུངས་པ་ཡིན་ནོ། །དེ་ལྟར་ན་འབད་པ་མེད་
པར་གྲོལ་བར་འགྱུར་རོ་ཞེ་ན་མ་ཡིན་ཏེ། བློ་གྲོས་གློ་བུར་དུ་དྲི་མས་སྒྲིབས་པ་ཞེས་སྨོས་ཏེ། སེམས་ཀྱི་ཆོས་
ཉིད་རང་བཞིན་གྱིས་དག་ཀྱང་སེམས་ཀྱི་མཚན་ཉིད་གློ་བུར་གྱི་དྲི་མས་བསྒྲིབས་པ་ཞེས་བྱ་བའི་དོན་ཏོ། །དེ་
ལྟར་རང་བཞིན་གྱི་དག་པ་ལ་གློ་བུར་གྱི་དྲི་མས་གོས་ན་འབད་པ་དོན་མེད་པར་འགྱུར་རོ་ཞེ་ན་མ་ཡིན་ཏེ། གློ་
བུར་གྱི་དྲི་མ་ནི་སྦྱང་དུ་རུང་བ་ལ་བྱའོ། །སྔར་མེད་པ་ལ་ཕྱིས་དྲི་མ་བྱུང་བ་ལྟ་བུ་མ་ཡིན་ཏེ། བཅོམ་ལྡན་འདས་
ཀྱི་མདོ་ལས་ཀྱང་། གང་དག་སྦྱང་དུ་རུང་བའི་ཆོས་དེ་ནི་གློ་བུར་བའོ། །ཞེས་གསུངས་པའི་ཕྱིར་རོ། །
དེས་ན་གང་ཞིག་གསེར་འགྲུབ་པའི་དུས་སུ་གཡའ་འགྲུབ་མོད་ཀྱང་གཡའ་སྦྱང་ན་དག་པར་འགྱུར་
བས་དེ་ལ་གློ་བུར་བ་ཞེས་གདགས་སོ། །དྲི་མས་བསྒྲིབས་པ་ཞེས་པ་ནི། ཉོན་མོངས་པ་དང་ཤེས་བྱའི་སྒྲིབ་
པས་ཐར་པའི་གོ་སྐབས་བཀག་པའོ། །རྒྱུའི་རྒྱུད་ཞེས་རྒྱུ་རྒྱུད་ཀྱི་ངོས་འཛིན་ལམ་ཁྱེར་གསུངས་པ་འདི་མཁྱེན་
པར་མཛོད་ལ་ས་སྐྱ་པཎྜི་ཏ་འདི་ལྟར་འདོད་དོ། །ཅལ་ཅོལ་སྨྲ་བ་རྣམས་ཐུགས་དྲན་པས་འཛིན་པར་ཞུ། གྲུབ་
ཆེན་བིརྺ་པས་ཀྱང་ཀུན་གཞི་རྒྱུ་རྒྱུད་ཅེས་པ་དང་། ཀུན་གཞི་རྣམ་པར་དག་པ་ཆོས་ཀྱི་སྐུའོ་ཞེས་པ་དང་། འདི་~171~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ནི་རང་བཞིན་སྐུ་གསུམ་དང་། །ཡེ་ཤེས་ལྔ་ཡི་བདག་ཉིད་དེ། །སེམས་ཅན་རྣམས་ནི་སངས་རྒྱས་ཉིད། །སངས་
རྒྱས་གཞན་དུ་བསྟན་པ་མེད། །ཅེས་པ་དང་། རིན་ཆེན་སེམས་ལས་ཕྱིར་གྱུར་པའི། །སངས་རྒྱས་མེད་ཅིང་
སེམས་ཅན་མེད། །སྲིད་མེད་མྱ་ངན་འདས་པ་མེད། །བདག་མེད་གཞན་ཡང་མེད་པ་སྟེ། །ཆོས་འདི་བདེ་བ་
ཆེན་པོའོ། །ཞེས་ཁྱད་པར་གྱི་ཆོས་དང་ལྡན་པ་གསལ་བར་གསུངས་སོ། །ཐབས་ཀྱི་རྒྱུད་ནི་བླ་མ་དམ་པ་དང་།
སྨིན་བྱེད་དབང་དང་གྲོལ་བྱེད་རིམ་པ་གཉིས་དང་། དེའི་གྲོགས་སུ་གྱུར་པ་ཕྱག་རྒྱ་དང་དམ་ཚིག་དང་། སྤྱོད་པ་
དང་། རྡོ་རྗེའི་ལུས་སྐྱོན་མེད་པ་རྣམས་ཡིན་ཏེ། ལུས་ཐབས་རྒྱུད་ཅེས་གསུངས་སོ། །འབྲས་བུའི་རྒྱུད་ནི་གནས་
སྐབས་ཐུན་མོང་གི་འབྲས་བུ་མཁའ་སྤྱོད་དང་། ས་འོག་ན་སྤྱོད་པ་དང་གནོད་སྦྱིན་མ་དབང་དུ་བསྡུད་པ་ལ་
སོགས་དངོས་གྲུབ་ཆེ་ཆུང་རྣམས་ཅི་རིགས་པར་ཐོབ་ཅིང་། མཆོག་གི་དངོས་གྲུབ་ཕྱག་རྒྱ་ཆེན་པོ་མངོན་དུ་
འགྱུར་བ་ཡིན་ཏེ། ཕྱག་རྒྱ་ཆེན་པོ་འབྲས་བུའི་རྒྱུད་ཅེས་གསུངས་སོ། །དེ་དག་སྟོན་པར་བྱེད་པའི་རྡོ་རྗེ་འཆང་
གི་གསུང་ལའང་རྒྱུད་ཀྱི་མཚན་བཏགས་པ་ཡིན་ནོ། །རྒྱུད་སྡེ་འོག་མ་རྣམས་ལ་མཐའ་དྲུག་ཚུལ་བཞིའི་རྒྱས་
གདབ་པ་ཤས་ཆུང་ན་ཡང་རྣལ་འབྱོར་དང་རྣལ་འབྱོར་མ་དང་རྣལ་འབྱོར་བླ་ན་མེད་པའི་རྒྱུད་རྣམས་ཀྱི་བརྗོད་
བྱའི་དོན་ཟབ་ཅིང་རྒྱ་ཆེ་བ་རྣམས་ལ་རང་གར་འཇུག་པ་དགག་པ་དང་། སྣོད་མིན་ལ་གསང་བའི་ཕྱིར་ཚུལ་
བཞི་དང་མཐའ་དྲུག་གིས་རྒྱས་བཏབ་པ་རྣམས་སྣོད་ལྡན་ལ་སྟོན་པའི་ཚེ་འགྲོལ་ཤེས་དགོས་པས།
དེ་ལ་ཚུལ་བཞི་ནི། ནམ་མཁའ་དང་མཉམ་པའི་རྒྱུད་ལས། ཡི་གེ་དང་ནི་ཡན་ལག་དང་། །བསྡུས་པའི་
དོན་དང་སྤྱི་ཡི་དོན། །སྦས་དང་དེ་བཞིན་ཐར་ཐུག་པ། །རྒྱུད་རྣམས་ངེས་པ་ཁོ་ན་ཡིན། །ཞེས་གསུངས་པ་ལྟར་
བརྗོད་བྱ་སྤྱི་དང་། སྦས་པ་དང་མཐར་ཐུག་པ་དང་གསུམ། བརྗོད་བྱེད་ཡི་གེའི་ཚུལ་དང་བཞི་ལས། སྤྱི་ནི་
མཚན་ཉིད་ཐེག་པའི་ལམ་ལ་གོམས་པའི་ཉན་ཐོས་དང་རྒྱལ་སྲས་རྣམས་ཀྱི་ཐེག་པ་ལ་ཞུགས་པ་རྣམས་ཀྱི་
བརྗོད་པ་དང་ཐེ་ཚོམ་སྤང་བའི་ཕྱིར་ལམ་ལྔ་དང་ཕྱོགས་མཐུན་སུམ་ཅུ་རྩ་བདུན་བཤད་པ་ལྟ་བུ་སྔགས་དང་
མཚན་ཉིད་གཉིས་ཀ་ལ་ཡོད་པའི་སྤྱི་དང་། དང་པོ་སྦྱོར་བ་དང་དཀྱིལ་འཁོར་རྒྱལ་མཆོག་དང་ལས་རྒྱལ་
མཆོག་གི་ཏིང་ངེ་འཛིན་གསུམ་ལྷ་བསྐྱེད་ཚུལ་ཕལ་ཆེར་ལ་མཐུན་པར་སྟོན་པ་བསྐྱེད་པའི་རིམ་པ་སྤྱི་དང་། དེ་
བཞིན་དུ་སྐྱབས་སུ་འགྲོ་བ་དང་སེམས་བསྐྱེད་པ་དང་སྡོམ་པ་བཟུང་བ་དང་རབ་གནས་དང་སྦྱིན་སྲེག་དང་
གཏོར་ཆོག་ལ་སོགས་ཕལ་ཆེར་རྒྱུད་མང་པོ་ལ་སྤྱི་ཁྱབ་ཏུ་ཡོད་པ་རྣམས་སྤྱིའི་ཁོངས་སུ་འདུས་པ་ཡིན་ནོ། །གཞན་
ཡང་རྒྱུད་ནི་རྒྱུད་གཞན་གྱིས་རྟོགས་པར་བྱའོ། །ཞེས་གསུངས་པ་ལྟར་རྣལ་འབྱོར་བླ་མེད་དུ་ཡང་། དཀྱིལ་
འཁོར་ཆོ་ག་དེ་ཉིད་འདུས་པ་ལྟར་བྱ་བར་གསུངས་པ་དང་། སྤྱི་རྒྱུད་དུས་གསུང་པའི་དམ་ཚིག་དང་ལག་ལེན་~172~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མང་པོ་སྤྱི་ཁྱབ་ཏུ་སྒྲུབ་དགོས་པ་རྣམས་སྤྱིའི་ཚུལ་དུ་འདུས་པ་ཡིན་ནོ། །
སྦས་པའི་དོན་ནི། སྤྱིར་མཆོག་དབང་གསུམ་མ་ཐོབ་ཅིང་བུམ་པའི་དབང་ཙམ་གྱི་ལམ་ལ་བརྟེན་པའི་
གང་ཟག་ལ། གོང་མའི་དབང་དང་དམ་ཚིག་ལ་ཉམས་ལེན་རྣམས་སྦ་ཞིང་། སློབ་དཔོན་གྱི་དབང་མ་ཐོབ་པ་
ལ་རྡོ་རྗེ་སློབ་དཔོན་གྱི་དབང་བྱ་བ་དང་དམ་ཚིག་རྣམས་ཀྱང་སྦས་པ་ཡིན་ལ། དེ་བཞིན་དུ་གོང་མ་གོང་མའི་
དབང་དང་ལམ་དང་དམ་ཚིག་རྣམས་འོག་མ་རྣམས་ལ་སྦས་པའི་དོན་ཡིན་ནོ། །སྤྱིར་བླ་མེད་ཀྱི་རྒྱུད་ལས་
གསུངས་པའི་རྡོ་རྗེ་བཟླས་པ་དང་། རང་བྱིན་བརླབས་དང་། སེམས་ཅན་རྣམ་པར་དག་པའི་རིམ་པ་ཡང་
གསང་སྔགས་ཀྱི་ཟབ་དོན་ཡིན་པས་སྦས་པའི་ཚུལ་དུ་བཤད་དགོས་ཏེ། སྒྲོན་གསལ་ལས། སྦས་པ་རྣམ་པ་
གསུམ་དུ་བཤད། །ཅེས་སོ། །དེ་ལས་ཀྱང་ཁྱད་པར་དུ་འདོད་ཆགས་ལམ་དུ་བྱེད་པའི་ཐབས་ཀྱི་མན་ངག་ཕྱག་
རྒྱ་བཞི་བསྟེན་པའི་རྣལ་འབྱོར་དང་། དེ་ལ་བརྟེན་པའི་ཡེ་ཤེས་ངོས་བཟུང་ནས་ཉམས་སུ་ལེན་པའི་ཚུལ་ནི་
རྣམས་པ་ཀུན་ཏུ་སྦས་པའི་དོན་ཡིན་ནོ། །
མཐར་ཐུག་པའི་ཚུལ་ནི། སྤྱིར་དེ་ལས་གོང་དུ་བོགས་དབྱུང་དུ་མེད་པ་གཅིག་ལ་ཟེར་བ་ཡིན་ཅིང་། མི་
སློབ་ལམ་དང་བཅུ་གཅིག་ཀུན་ཏུ་འོད་ཀྱི་ས་ལ་སོགས་པ་དང་། སྔགས་ཀྱི་ལམ་ལ་ས་བཅུ་གཉིས་པ་དང་། བཅུ་
གསུམ་རྡོ་རྗེ་འཛིན་པའི་ས་ལྟ་བུ་འབྲས་བུའི་མཐར་ཐུག་པ་དང་། རིམ་པ་ལྔའི་ཟུང་འཇུག་གི་རིམ་པ་ལས་ལྷག་
པའི་ལམ་མེད་པས་ལམ་གྱི་མཐར་ཐུག་དང་། སྤྲོས་པ་ཐམས་ཅད་དང་བྲལ་བའི་དེ་བཞིན་ཉིད་ལས་གཞན་
པའི་ཕ་རོལ་ན་རྟོག་པར་བྱ་བའི་དོན་མེད་པས་དོན་དམ་པའི་བདེན་པ་མཐར་ཐུག་ཏུ་གསུངས་པ་ལྟ་བུའོ། །གཞན་
ཡང་། དབང་བཞི་དང་འབྲེལ་པའི་རྟོགས་པ་ཚད་དུ་ཕྱིན་ཡང་། རང་རང་གི་མཐར་ཐུག་གི་དོན་དུ་བཤད་ཀྱང་
འགལ་བ་མེད་དོ། །
རྗོད་བྱེད་ཡི་གེའི་དོན་ནི། ཐུན་མོང་གི་རིག་པ་ངེས་བརྗོད། སྡེབ་སྦྱོར་དང་། དབྱིངས་དང་། རྟགས་དང་།
རྐྱེན་གྱི་ཡི་གེ་ལ་སོགས་པ་སྒྲ་ལ་མངོན་པར་ཞེན་པ་རྣམས་རྗེས་སུ་བཟུང་བ་དང་། བརྙས་པ་བཟློག་པའི་ཕྱིར་
བཤད་པ་ཡིན་ཏེ། སྒྲ་ཡི་བསྟན་བཅོས་རབ་གསལ་བའི། །ཕྱི་རོལ་བསྟན་བཅོས་མཁས་པ་ཡིས། །དེ་ཡི་སྒྲུབ་
པ་རབ་སྟོན་པ། །ཡི་གེའི་དོན་དུ་ངེས་པར་བཤད། །ཅེས་པ་ལྟར་ཡི་གེའི་དབྱིངས་དང་ཡི་གེ་ཁ་ཕྲལ་ཏེ་ཕྲི་བ་
དང་བསྣན་པ་ལ་སོགས་པའི་ཚུལ་གྱིས་བཤད་པ། ན་ར་མི་དང་། ག་བི་བ་ལང་དང་། ཀུ་ར་ཁྱི་དང་། རཀྟ་ཁྲག་
དང་། ཤུ་ཀྲ་ཁུ་བའི་མིང་ལ། ཡི་གེ་ཕྱིས་བསྣོན་གྱིས་སྟོན་པ། ཤ་ལྔར། ན་ལས་མིའི་ཤ །ག་ལས་བ་ལང་གི་ཤ །ཀུ་
ལས་ཁྱིའི་ཤ་ཞེས་པ་དང་། བདུད་རྩི་ལྔར། ར་ལས་ཁྲག་དང་། ཤུ་ལས་ཁུ་བ་ཞེས་པ་ལྟ་བུ་དང་། ཐུགས་ཀྱི་ས་~173~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བོན་ཧཱུྃ་ཡིག་ལ་སོ་སོར་ཕྲལ་ཏེ་ཧ་ལ་སྔོན་དུ་གྷྲ་དང་། ཕྱིས་ཀ་བསྣན་ཏེ། གྷྲ་ཀ་ཞེས་པ་བཟུང་བ་དང་། དེ་
བཞིན་དུ་གྷྲ་ཧ་ཙ་ཞེས་པ་འཛིན་པ་དང་། ཞབས་ཀྱུའི་ཨཱུ་ཡིག་ཤའི་སྲོག་ཏུ་བཅུག་པས་ཤུ་དང་། ནྱ་ཏཱ་བསྣན་
པས་ཤུ་ནྱཱ་ཏཱ་སྟོང་པ་ཉིད་དང་། ཀླད་སྐོར་གྱི་མ་ལ་ཨ་ནོ་བྱིན་པས། མ་ནུ་ཞེས་པས་ཡིད་དེ། དེ་ལྟར་ན་བཟུང་
འཛིན་གཉིས་ཀྱིས་སྟོང་པར་གྱུར་པའི་ཡིད་དེ་ཉིད་ལ། ཡི་གེ་ཏྲ་སྦྱར་བས་རྣམ་པར་རྟོག་པ་ལས་སྐྱོབ་པའི་དོན་
དུ་འགྱུར་བ་ལ་སོགས་པ་དང་། ཨེ་བཾ་མ་ཡ་ཞེས་པ་ལ། ཨེ་ཡིག་དབྱིབས་གྲུ་གསུམ་དུ་ཡོད་པ། ལྟེ་བ་མན་ཆད་
སུམ་མདོའི་བར་གྲུ་གསུམ་དུ་གནས་པ། དབྱིབས་མཐུན་པ་ཙམ་ལ་ཨེ་ཡིག་ཏུ་བཏགས་པ་ལ་སོགས་དང་། སྒྲ་
ལ་མཁས་པར་རློམ་པ་རྣམས་སྔགས་ཀྱི་དོན་ལ་རང་དགར་འཇུག་པ་དགག་པའི་ཕྱིར། རྩ་བའི་རླུང་ལྔ་དང་།
ཡན་ལག་གི་རླུང་ལྔ་སྟེ་བཅུ་ལས། ཀོ་ཊཱ་ཁྱད་ཀོ་ཊཱ་བ་ཞེས་པ་ལ་སོགས་པ་དང་། ལྷ་སྦྱིན་གཙང་པ་ཀླུ་ཞེས་པ་
ལ་སོགས་སངས་རྒྱས་ཁོ་ནས་བརྡ་སྦྱར་བ་ཡིན་གྱིས། སྒྲ་སྒྲུབ་རྒྱུད་དང་མིང་དོན་བཤད་རྒྱུ་མེད་པའི་ཡི་གེ་བླ་
མ་དམ་པའི་ཞལ་གྱི་གདམས་པ་ཁོ་ན་ལ་རག་ལས་པ་དུ་མ་ཡོད་དོ། །
མཐའ་དྲུག་ནི་སྒྲོན་གསལ་དུ། དྲང་བ་དང་ནི་ངེས་དོན་བཅས། །དགོངས་པས་བཤད་དང་དགོངས་
མིན་དང་། །ཇི་བཞིན་ཇི་བཞིན་མ་ཡིན་སྒྲ། །མཐའ་ནི་དྲུག་ཏུ་ཤེས་པར་བྱ། །ཞེས་པས་ངེས་དོན་ཟབ་མོ་བསྟན་
པའི་སྣོད་དུ་མི་རུང་བའི་གང་ཟག་ཐེ་ཚོམ་དང་ཡིད་གཉིས་ཅན་རྣམས་ལ། བསྐྱེད་རིམ་དང་ཞི་རྒྱས་ལ་སོགས་
པའི་དངོས་གྲུབ་ཕྲ་མོ་སྟོན་པ་དྲང་དོན་དང་ཟབ་མོ་བསྟན་པའི་སྣོད་དུ་རུང་བའི་གདུལ་བྱ་སྐལ་ལྡན་ལ། སྦས་
པའི་དོན་ཟབ་མོ་གསལ་བར་སྟོན་པ་ངེས་དོན་དང་། ཤིན་ཏུ་ཟབ་པའི་དོན་འཇིག་རྟེན་གྱི་ལུགས་དང་འགལ་
བའི་ཚིག་གིས་སྟོན་པ་དགོངས་པ་དང་། ཚིག་གི་ཐ་སྙད་སྤྱོད་པའི་ཤེས་རབ་དམན་ཅིང་ཤིན་ཏུ་ཟབ་པའི་དོན་
བསྟན་པའི་སྣོད་དུ་རུང་པ་ལ། འཇིག་རྟེན་ན་གྲགས་པའི་ཚིག་གིས་སྟོན་པ་དགོངས་པ་མ་ཡིན་པ་དང་། རྡུལ་
ཚོན་གྱི་དཀྱིལ་འཁོར་འདྲི་བའི་ཐིག་དང་། ཚོན་གྱི་ཆོ་ག་དང་། ནད་ཞི་བ་དང་། ཚེ་སྤེལ་བ་དང་། ཆར་དབབ་པ་
ལ་སོགས་སྒྲ་ཇི་བཞིན་པ་བསྟན་པ་དང་། རྣལ་འབྱོར་སློངས་མས་མི་རྒྱུ་ཞིང་། །ཞེས་པ་ལྟ་བུ། གཟུང་འཛིན་གྱི་
རྣམ་པར་རྟོག་པ་སྐད་ཅིག་ཙམ་ཡང་སེམས་ལ་མི་རྒྱུ་བར་ཡང་དག་པའི་དོན་སྒོམ་པ་ལྟ་བུ་སྒྲ་ཇི་བཞིན་མ་ཡིན་
པར་བཤད་དགོས་པ་ཡིན་ནོ། །བཤད་ཚུལ་དེ་དག་ཀྱང་རྐྱང་པ་དང་། གཅིག་ལ་གཉིས་དང་། གསུམ་ལ་
སོགས་པ་ཚང་བའི་རྣམ་བཞག །འགྲེལ་པ་དང་མན་ངག་གི་ཡི་གེ་རྣམས་སུ་ཡང་མི་གསལ་ཅིང་རྟོགས་པར་
དཀའ་བ་མང་དུ་ཡོད་པ་རྣམས་ལ་ཡུན་རིང་དུ་གོམས་པར་བྱས་ཏེ། རང་རྒྱུད་ལ་ངེས་པ་ཡང་དག་པར་དྲངས་
ནས་སྐལ་བ་དང་ལྡན་པ་དག་ལའང་རྡོ་རྗེ་འཆང་གི་དགོངས་པ་མ་ནོར་བར་སྟོན་པ་ནི། རིག་པ་འཛིན་པའི་སྡེ་~174~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སྣོད་ཀྱི་བསྟན་པ་ལུང་གི་ཆོས་འཛིན་པའི་རྡོ་རྗེ་སློབ་དཔོན་མཚན་གསལ་བར་རིག་པ་ཡིན་ནོ། །རྒྱུད་ཉན་པའི་
སློབ་མ་ནི་སློབ་དཔོན་ཟླ་བ་གྲགས་པས་རིགས་ལྔར་བཤད་དོ། །ཐོག་མར་རྒྱུ་ཐོས་པའི་ཚེ། ཚིག་དོན་འཛིན་པ་
ལ་མཁས་ཀྱང་མྱུར་དུ་བརྗེད་པར་གྱུར་ཏེ་བསམ་བྱུང་གི་ཤེས་རབ་ཀྱིས་གཏན་ལ་འབེབས་པར་མི་ནུས་པས་
ཨུཏྤལ་ལྟ་བུ་དང་། ཚིག་དོན་མང་དུ་ཐོས་ཤིང་བཟུང་བར་གྱུར་ཀྱང་གཞན་ལ་སྟོན་པའི་མཐུ་མེད་པ་པད་དཀར་
ལྟ་བུ་དང་། དད་པ་དང་སྙིང་རྗེ་དང་ཤེས་རབ་དང་ལྡན་པས་ཚིག་དོན་ཁོང་དུ་ཆུད་ཀྱང་རིམ་གྱིས་ཉམས་པར་
འགྱུར་བ་པདྨ་དམར་པོ་ལྟ་བུ་དང་། ཐོས་པ་ཉུང་ཞིང་ང་རྒྱལ་ཆེ་ལ་དོན་རྟོགས་པའམ་རྩ་བ་མེད་པར་ཚིག་ཏུ་སྨྲ་
བ་མང་ལ་གདུལ་བྱ་རྗེས་སུ་འཛིན་པའི་ཡན་ལག་དང་བྲལ་བ་ཙནྡན་ལྟ་བུ་དང་། ཚུལ་ཁྲིམས་དག་ཅིང་མཁས་
ཤིང་སྒྲིན་ལ་ཚིག་དོན་ལེགས་པར་ཁོང་དུ་ཆུད་ནས་གདུལ་བྱའི་བློ་དང་མཐུན་པར་སྟོན་པ་རིན་པོ་ཆེ་ལྟ་བུའི་
གང་ཟག་གོ །དང་པོ་བཞི་ལ་བུམ་པའི་དབང་བསྐུར་ནས་བསྐྱེད་རིམ་དང་དྲང་དོན་གྱི་ཆ་ཅི་རིགས་པ་བསྟན་
པའི་སྣོད་དུ་རུང་བས་ཚོགས་ལ་བཤད་པ་ཞེས་བྱ། ལྔ་པ་ནི་མཆོག་དབང་གསུམ་བསྐུར་ནས་སྦས་པ་དང་ངེས་
པའི་དོན་ཟབ་མོ་བསྟན་པའི་སྣོད་དུ་རུང་བ་སློབ་མ་ལ་བཤད་པ་ཞེས་རིགས་གཉིས་སུ་མཛད་དོ། །སློབ་དཔོན་
མཁས་པ་རྣམས་ཀྱི་བཤད་སྲོལ་ལ། རྣལ་འབྱོར་རྒྱུད་དུ། དཀྱིལ་འཁོར་ཆེན་པོར་འཇུག་པ་ལ་སྣོད་དུ་རུང་མི་
རུང་བརྟག་མི་དགོས་པར་གསུངས་པས། སློབ་དཔོན་མཚན་ཉིད་དང་ལྡན་པས་ལེགས་པར་བསྒྲུབས་པའི་
རྡུལ་ཚོན་གྱི་དཀྱིལ་འཁོར་ལྟ་བུ། ཁྲོམ་ཆེན་པོས་མཐོང་བ་ལ་ཡང་གསང་སྒྲོགས་ཀྱི་ཉེས་པ་མེད་ཅིང་།
མཚམས་མེད་ལྔ་ལ་སོགས་སྡིག་པ་ཆེན་པོ་ལས་གྲོལ་བའི་ཕན་ཡོན་ཡོད་དེ། ཉིན་རེ་བྲམ་ཟེ་གསོད་པ་
དང་། །མཚམས་མེད་ལྔ་པོ་བྱེད་པ་དང་། །གདོལ་པ་སྨིག་མ་མཁན་ལ་སོགས། །ཚོན་རྩི་མཐོང་བས་གྲོལ་བར་
འགྱུར། །ཞེས་གསུངས་པའི་ཕྱིར་རོ། གསང་སྔགས་ཀྱི་སྒོར་ཞུགས་ནས་ཉམས་སུ་ལེན་པའི་གང་ཟག་ཡིན་ན་
སྣོད་བརྟག་དགོས་ཤིང་། དེ་ལ་བྱ་རྒྱུད་ཀྱི་ཉམས་ལེན་ཙམ་ལ་ཐེག་ཆེན་སེམས་བསྐྱེད་དང་གསོ་སྦྱོང་ཞག་རེ་
ཙམ་བླངས་པ་ལ། ལྷ་བསྒོམ་བཟླས་བོགས་སུ་རུང་བའི་ཕྱིར་སྣོད་བརྟག་དགོས་པ་ཆེ་ཆུང་ངོ་། །རྣལ་འབྱོར་གྱི་
རྒྱུད་དེ་ཉིད་བསྡུས་པ་ལྟ་བུའི་ཆོས་སྒོར་ཞུགས་ནས་ཉམས་སུ་ལེན་པ་ཡིན་ན། སོ་སོར་ཐར་པའི་སྡོམ་པ་དང་
ཐེག་ཆེན་སེམས་བསྐྱེད་གཞིར་བཞག་པའི་སྟེང་དུ་རིགས་ལྔའི་སྡོམ་པ་སྲུང་བའི་སྣོད་རུང་ལ། རྡོ་རྗེ་སློབ་དཔོན་
གྱིས་དབང་བསྐུར་ནས་དོན་བྱེད་ནུས་གཅིག་དགོས་པར་གསལ་ལོ། །རྣལ་འབྱོར་བླ་ན་མེད་པའི་རྒྱུད་ཀྱི་ཆོས་
སྒོར་ཞུགས་ནས་ཉམས་སུ་ལེན་པའི་གང་ཟག་ལ། རིགས་གཉིས་སུ་ཕ་རྒྱུད་དང་མ་རྒྱུད་གཉིས་མེད་ཀྱི་རྒྱུད་
ཐམས་ཅད་ནས་གསལ་བར་གསུངས་པས། ཀུན་རྫོབ་བསྐྱེད་པའི་རིམ་པ་ལ་བརྟེན་ནས་ཐུན་མོང་གི་དངོས་~175~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གྲུབ་དོན་དུ་གང་ཟག་ལ། བུམ་དབང་གི་དམ་ཚིག་དང་སྡོམ་པ་མ་ཉམས་པར་བསྲུང་བ་གཅིག་དགོས་ལ། དོན་
དམ་རྫོགས་རིམ་ལ་བརྟེན་ནས་མཆོག་གི་དངོས་གྲུབ་འདོད་པའི་གང་ཟག་ལ། དབང་གོང་མ་གསུམ་གྱི་དམ་
ཚིག་དང་སྡོམ་པ་བླངས་ནས་མ་ཉམས་པར་བསྲུང་བ་གཅིག་དགོས་པས་གདུལ་བྱའི་སྣོད་བརྟག་པ་དང་། སློབ་
དཔོན་གྱི་མཚན་ཉིད་བླ་མ་ལྔ་བཅུ་པར་གསུངས་པ་ལྟར་ལེགས་པར་བརྟག་ནས་བླང་དོར་བྱེད་པ་ཤིན་ཏུ་གལ་
ཆེའོ། །རྒྱུ་མཚན་དེས་ན་གསང་སྔགས་ཀྱི་སྒོར་འཇུག་པའི་གང་ཟག་ལ་ཆོས་དེ་དང་དེའི་སྣོད་དུ་རུང་མི་རུང་
བརྟག་པ་དང་། སློབ་མ་འཇུག་པའི་ཚེ་ཡང་ཡོལ་བའི་ཕྱིར་བྱེད་པ་ཤིན་ཏུ་གལ་ཆེའོ། །ཕྱིར་འཇུག་དང་ནང་
འཇུག་དང་གདོང་རས་འཆིང་བ་ལ་སོགས་དེ་དག་ཆེན་པོ་མཛད་པ་ཡིན་ནོ། །
རྒྱུད་སྡེ་བཞིར་འཇོག་པའི་རྒྱུ་མཚན་ནི། མི་རིགས་བཞིའི་སྤྱོད་ཚུལ་དང་བསྟུན་ནས་འཇོག་པ་དང་།
རྫོགས་ལྡན་ལ་སོགས་པ་དུས་བཞི་ཆེན་པོ་དང་སྦྱར་ནས་འཇོག་པ་དང་། གཉིད་སད་པ་ལ་སོགས་པ་བག་
ཆགས་བཞི་སྦྱོར་བ་དང་སྦྱར་བ་དང་། ཐུན་མཚམས་བཞི་དང་སྦྱར་བ་དང་། གྲུབ་མཐའ་བཞི་དང་སྦྱར་བ་དང་།
ཕྱི་རོལ་པའི་རིག་བྱེད་བཞི་དང་སྦྱར་བ་དང་། འདོད་ཆགས་རིགས་བཞི་དང་སྦྱར་བ་ལ་སོགས་པ་རྒྱས་པར་
མཁས་པ་རྣམས་ཀྱིས་ཡང་དང་ཡང་གཏན་ལ་ཕབ་པས་འདིར་མ་སྨོས་ལ། རྒྱུད་སྡེ་ལྔ་དང་དྲུག་དང་གསུམ་དུ་
འབྱེད་ཚུལ་ཡང་དེ་དག་ན་གསལ་ལོ། །སྤྱིར་སྔགས་ཀྱི་ཐེག་པའི་ཁྱད་ཆོས་རྒྱུད་སྡེ་འོག་མ་རྣམས་ལའང་ཚང་
དགོས་ན་འབྱེད་ཚུལ་འགའ་ཞིག་ལ་ཇི་བཞིན་དུ་སྦྱར་དཀའ་བར་སྣང་ངོ་། །རྡོ་རྗེ་ཐེག་པའི་ཁྱད་ཆོས་གཙོ་ཆེར་
ཐབས་ཀྱི་ཆ་ནས་འདོད་ཡོན་ལམ་དུ་བྱེད་པ་དང་། ཤེས་རབ་ཀྱི་ཆ་ནས་རྒྱུ་རྒྱུད་ཀྱི་ཁྱད་ཆོས་ཚང་བ་སེམས་ཀྱི་
སྟེང་དུ་ངོས་བཟུང་ནས་ཉམས་སུ་ལེན་པ་དང་། ཉོན་མོངས་པ་མ་སྤངས་པར་སངས་རྒྱས་ཀྱི་ལམ་དུ་ཁྱེར་བ་
ཡིན་པས། ཁྱད་ཆོས་གལ་ཆེ་བ་རྣམས་མ་ཚང་ན་གསང་སྔགས་ཀྱིས་གོ་མི་ཆོད་པའི་ཕྱིར་བྱ་སྤྱོད་ཀྱི་ལམ་ལ་
ཡང་ཚང་དགོས་སོ། །སམ ུ་ཊཱིར། སྲིན་བུའི་ཚུལ་གྱིས་རྒྱུད་བཞིར་གནས། །ཞེས་པའི་དོན་ཉོན་མོངས་པ་ལ་
གནས་ནས་ཉོན་མོངས་པ་ཟད་པར་བྱེད་པ་ཡིན་ཏེ། ཤིང་འབུ་ཤིང་ལ་གནས་ནས་ཟ་བར་བྱེད་པ་བཞིན་ནོ། །དེ་
ལ་ཉོན་མོངས་པ་ཐམས་ཅད་དུག་གསུམ་དུ་འདུས་པ་རྒྱུད་སྡེ་འོག་མ་གཉིས་གཏི་མུག་ཤས་ཆེ་བའི་གང་ཟག་
དང་། རྣལ་འབྱོར་གྱི་རྒྱུད་དུག་གསུམ་བར་མ་ལ་གནས་པ་དང་། རྣལ་འབྱོར་བླ་མེད་ཀྱི་ཕ་རྒྱུད་དུག་གསུམ་
ཆེན་པོ་ལ་གནས་པ་དང་། མ་རྒྱུད་དུག་གསུམ་ཤིན་ཏུ་ཆེ་བའི་རིགས་ཅན་ལ་གསུངས་པ་ཡིན་ཏེ། རབ་ཏུ་སྒྲོན་
གསལ་ལས། དེ་ལ་རབ་དང་འབྲིང་གི་གཏི་མུག་གི་རིགས་ཅན་ལ་དགོངས་ཏེ་བྱ་བའི་རྒྱུད་བསྟན་ཏོ། །གཏི་
མུག་དམན་པའི་རིགས་ཅན་རྣམས་ལ་སྤྱོད་པའི་རྒྱུད་བསྟན་ཏོ། །དམན་པ་དང་བར་མའི་འདོད་ཆགས་དང་ཞེ་~176~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སྡང་དང་གཏི་མུག་གི་རིགས་ཅན་རྣམས་ལ་རྣལ་འབྱོར་གྱི་རྒྱུད་བསྟན་ཏོ། །འདོད་ཆགས་དང་ཞེ་སྡང་དང་གཏི་
མུག་རབ་ཀྱི་རིགས་ཅན་རྣམས་ལ་རྣལ་འབྱོར་བླ་མའི་རྒྱུད་བསྟན་ཏོ། །རབ་ཀྱི་རབ་ཀྱི་འདོད་ཆགས་དང་ཞེ་
སྡང་དང་གཏི་མུག་གི་རིགས་ཅན་རྣམས་ལ་རྣལ་འབྱོར་མའི་རྒྱུད་བསྟན་ཏོ། །ཞེས་གསུངས་པ་ལྟར་ཉོན་མོངས་
པ་གཞན་ཐམས་ཅད་ཀྱི་རྩ་བ་ཡང་གཏི་མུག་ཡིན་པས། དེའི་ལམ་དུ་བྱེད་ཚུལ་བྱ་བའི་རྒྱུད་དུ་གསུངས་པ་
བཞིན་ཉམས་ལེན་བྱས་པ་ལ། ལས་དང་པོ་པས་ཁམས་དྭངས་པར་བྱ་བའི་ཕྱིར་སྲོག་ཆགས་མེད་པའི་ཆུ་
གཙང་གིས་དུས་གསུམ་དུ་ཁྲུས་བྱེད་པ་དང་། གོས་གསར་པ་བརྗེ་བ་དང་། ཀུ་ཤ་གཙང་མའི་སྟན་ལ་འདུག་པ་
དང་། སྟན་གཅིག་དང་། བསྙུང་གནས་དང་། དཀར་གསུམ་ཙམ་ལ་བརྟེན་ནས་གཉིད་ཀྱི་རྒྱུ་རྣམས་སྤངས་ཏེ།
ཐོག་མར་ནང་གི་དམིགས་པ་ལ་རྩེ་གཅིག་ཏུ་འཇོག་མི་ནུས་པས་ཕྱི་རོལ་གྱི་རས་བྲིས་ལ་སེམས་བཟུང་ནས་
ཉམས་སུ་ལེན་པ་ཡིན་ནོ། །དེ་ཡང་དཔུང་བཟངས་ལས། བུ་གཅིག་ལུས་དག་པར་ནི་བྱ་བའི་ཕྱིར། །དེ་བཞིན་
གཤེགས་པས་བསྙུང་བ་མི་གསུངས་ཏེ། །བསམ་གཏན་བདེ་བ་འགྲུབ་པར་བྱ་བའི་ཕྱིར། །དེ་བཞིན་གཤེགས་
པས་བསྙུང་བ་རྗེས་སུ་གསུངས། །ཞེས་སོ། །གཏི་མུག་བསྲབས་པར་གྱུར་པས་བྲིས་སྐུ་ཉིད་ཡི་དམ་གྱི་ལྷ་དང་
དབྱེར་མེད་དུ་གྱུར་ནས་འོད་ཟེར་བགྱེད་པ་དང་། ལུང་སྟོན་པ་དང་། དངོས་གྲུབ་སྩོལ་བར་མཛད་པ་ཡིན་ནོ། །དེ་
བས་གཏི་མུག་ཤས་ཆུང་བའི་རིགས་ཅན་གྱིས་རས་བྲིས་ཀྱི་ལྷ་དང་རང་ཉིད་ལྷར་བསྐྱེད་པ་རེས་འཇོག་ཏུ་
ཉམས་སུ་བླངས་པས་གོམ་པ་མཐར་ཕྱིན་ནས་ཡི་དམ་གྱི་ལྷའི་སྐུ་གསུང་ཐུགས་དང་། རང་གི་ལུས་ངག་ཡིད་
གསུམ་མཚུངས་ཤིང་ཁྱད་པར་མེད་པར་གྱུར་པའི་ཚེ་གྲུབ་པ་ཡིན་ནོ། །
དེ་ཡང་། ཕྱག་ན་རྡོ་རྗེ་དབང་བསྐུར་བར། ཡེ་ཤེས་རྡོ་རྗེ་བླ་ན་མེད། །བདག་ཉིད་དེ་བཞིན་གཤེགས་པ་
ཡི༑ ༑ཡེ་ཤེས་གཟུགས་སུ་གནང་བ་འདི། །བླུན་པོ་རྣམས་ཀྱི་མི་ཤེས་སོ། །ཞེས་སྤང་བྱ་གཏི་མུག་ངོས་བཟུང་
ནས། ཡིད་རྣམ་པར་དག་པ་དང་ལྡན་པ་དེ་ཚེ་རྣམ་པ་ཐམས་ཅད་དུ་བརྟག་པར་བདག་གི་ལུས་དང་ལྷའི་
གཟུགས་མཚུངས་པ་དང་། བདག་གི་ངག་དང་ལྷའི་ངག་ཏུ་མཚུངས་པ་དང་། བདག་གི་ཡིད་དང་ལྷའི་ཡིད་དུ་
མཚུངས་པར་མཐོང་བ་དེའི་ཚེ་མཉམ་པར་བཞག་པ་ཡིན་ནོ། །ཞེས་གསུངས་སོ། །དུག་གསུམ་བར་མ་ལ་
གནས་པའི་གདུལ་བྱས། ཕུང་པོ་ལྔ་དང་ཉོན་མོངས་ལྔ་ལ། རིགས་ལྔ་དང་ཡེ་ཤེས་ལྔའི་ཐ་སྙད་ཆ་མཐུན་ཙམ་
དུ་སྦྱར་ནས། དེ་རྣམས་སོ་སོའི་ཆ་ལ་འཁོར་གྱི་ལྷ་དང་སྦྱར་ཏེ། དམ་ཚིག་པ་བསྐྱེད་དེ་ཡེ་ཤེས་པ་སྤྱན་དྲངས་
ནས་གཅིག་ཏུ་བྱས་པ་ལ། དམ་ཚིག་ཕྱག་རྒྱས་སངས་རྒྱས་ཐམས་ཅད་འདུས་པའི་ཐུགས་དང་། ཆོས་ཀྱི་ཕྱག་
རྒྱས་གསུང་དང་། ཕྱག་རྒྱ་ཆེན་པོས་སྐུ་དང་། ལས་ཀྱི་ཕྱག་རྒྱས་སངས་རྒྱས་ཐམས་ཅད་ཀྱི་ཕྲིན་ལས་སུ་བྱིན་~177~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གྱིས་བརླབས་ཏེ་མི་འབྲལ་བར་བཅིངས་ནས། མཉམ་པ་གསུམ་གྱི་ངང་ལ་རྩེ་གཅིག་ཏུ་མཉམ་པར་བཞག་
པས། བདག་གི་ལུས་ངག་ཡིད་གསུམ་བྱ་བ་དང་བཅས་པ་རྒྱལ་བའི་སྐུ་གསུང་ཐུགས་ཕྲིན་ལས་སུ་སྒྲུབ་པ་ཡིན་
ཏེ༑ དེ་ཉིད་འདུས་པར། ཇི་ལྟར་རྒྱལ་པོའི་ཕྱག་རྒྱ་ཉིད། །རྒྱལ་པོའི་ཁྲིམས་ལ་འདེབས་པ་ལྟར། །བདག་ཉིད་
ཆེན་པོས་སྐྱེ་བོ་རྣམས། །སྐུ་གསུང་ཐུགས་ནི་རྡོ་རྗེ་ཡི། །གཟུགས་བརྙན་གྱི་ནི་ཚུལ་དུ་ཡང་། །ཉིད་ཀྱི་ཕྱག་རྒྱས་
བཏབ་པ་ནི། །བདག་ཉིད་ཆེ་བའི་ཕྱག་རྒྱ་ཆེར། །ཤེས་ནས་དངོས་གྲུབ་ཐོབ་པར་འགྱུར། །ཞེས་པ་དང་།
སངས་རྒྱས་ཀྱི་གཟུགས་བརྙན་མདུན་དུ་ཚིག་ཙམ་གྱིས་ཀྱང་སྒོམས་ལ། ཅི་དགའ་བར་བྱེད་ཅིང་རྡོ་རྗེའི་ཚིག་
གིས་ལན་བརྒྱ་རྩ་བརྒྱད་བཟླས་ན་མྱུར་བར་དངོས་གྲུབ་ཏུ་འགྱུར་རོ། །ཞེས་པས་མདུན་དུ་ལྷ་སྐུ་གསལ་བཏབ་
ཙམ་གྱིས་ཀྱང་ཕྲིན་ལས་སྒྲུབ་པར་ནུས་སོ། །ཉོན་མོངས་ཆེན་པོ་ལ་གནས་པའི་གདུལ་བྱ་ལ་རྣལ་འབྱོར་བླ་
མེད་ཀྱི་རྒྱུད་ཉམས་སུ་ལེན་ཚུལ་རགས་པ་ཕྱིས་རིམ་གྱིས་བསྟན་པར་བྱའོ། །རྣལ་འབྱོར་མ་རྒྱུད་ལ་སྒྱུ་འཕྲུལ་
ཆེན་པོའི་ལུགས་ཀྱིས། སྔགས་དང་དབྱིབས་དང་ཆོས་བདག་ཉིད་སྦྱོར་བ་རྣམ་གསུམ་ཤེས་བྱ་སྟེ། ཡེ་ཤེས་རྣམ་
པ་གསུམ་གྱིས་ནི། །སྲིད་པའི་ཉེས་པས་གོས་མི་འགྱུར། །ཞེས་པའི་དོན་བུམ་པའི་དབང་ལུས་ལ་བསྐུར་ནས་
བསྐྱེད་རིམ་སྤྲུལ་སྐུར་ངོ་ཤེས་ནས་སྒོམ་པ་དབྱིབས་ཀྱི་བདག་ཉིད་ཉམས་སུ་ལེན་པ་དང་། གསང་དབང་ངག་
ལ་བསྐུར་ནས་ངག་ལོངས་སྐུར་ངོ་ཤེས་ནས་གཏུམ་མོ་བསྒོམ་པ་སྔགས་ཀྱི་བདག་ཉིད་དང་། ཤེས་རབ་ཡེ་ཤེས་
ཀྱི་དབང་སེམས་ལ་བསྐུར་ནས། ཡིད་ཆོས་སྐུར་ངོ་ཤེས་པས་དཀྱིལ་འཁོར་འཁོར་ལོ་སྒོམ་པ་ཆོས་ཀྱི་བདག་
ཉིད་གཅིག་དང་། སྒོ་གསུམ་རླུང་དང་བཅས་པ་ལ་ཚིག་དབང་བསྐུར་ནས་རྡོ་རྗེ་གསུམ་དང་དབྱེར་མི་ཕྱེད་པའི་
རླུང་ངོ་བོ་ཉིད་སྐུར་ངོ་ཤེས་ནས། རྡོ་རྗེ་རྦ་རླབས་སྒོམ་པ་ཆོས་ཀྱི་བདག་ཉིད་དེ། དབང་བཞིའི་ལམ་སྐུ་བཞིའི་
བདག་ཉིད་དུ་ཤེས་ནས་ཉམས་སུ་ལེན་པ་ལ། བདག་ཉིད་གསུམ་གྱི་རྣལ་འབྱོར་ཉམས་སུ་ལེན་པའི་ཚུལ་ཤིན་
ཏུ་ཟབ་མོ་འདི་སྒྲུབ་པར་འདོད་ན། གྲུབ་ཆེན་ཀུ་ཀུ་རི་པའི་ཆོས་བདུན་དང་། ནག་པོ་ལྷ་ལ་དད་པས་མཛད་
པའི་འགྲེལ་པ་ལ་སོགས་པ་གྲུབ་ཐོབ་ཀྱི་གདམས་པའི་ཉིང་ཁུ་མར་པ་ལོ་ཙྪ་ནས་བརྒྱུད་པ་བཞིན་དུ་ཤེས་པར་
བྱའོ། །
ཡང་འབྲས་བུ་སྐུ་བཞི་དང་སྦྱར་བའི་གནས་བཞིའི་སྒྲུབ་ཚུལ་ནི། གོང་བུ་ཆུ་དང་གཟུགས་སུ་བཅས། །དེ་
བཞིན་གཟུགས་ལས་འདས་པ་སྟེ། །གནས་པ་རྣམ་པ་བཞི་རུ་ནི། །རྒྱུད་རྣམས་ངེས་པ་ཁོ་ན་ཡིན། །ཞེས་པའི་
དོན་ནི་ལོངས་སྤྱོད་རྫོགས་པའི་སྐུ་འགྱུར་བ་མེད་པའི་དགའ་བདེ་ལ་རོ་གཅིག་པར་ལོངས་སྤྱོད་པའི་བདག་
ཉིད་ཡིན་པའི་ཕྱིར་གོང་བུ་གནས་པའོ། །ཆོས་ཀྱི་སྐུ་ནི་དབྱིངས་དང་ཡེ་ཤེས་ཆུ་ལ་ཆུ་འདྲེས་པ་ལྟར་དབྱེར་མི་~178~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཕྱེད་པའི་བདག་ཉིད་ཡིན་པའི་ཕྱིར་ཆུར་གནས་པའོ། །སྤྲུལ་པའི་སྐུ་ནི་མཚན་དཔེས་སྤྲས་པའི་དབྱིབས་དང་ཁ་
དོག་གི་རྣམ་པ་ཅན་དུ་སྣང་པའི་ཕྱིར་གཟུགས་སུ་གནས་པའོ། །ངོ་བོ་ཉིད་ཀྱི་སྐུ་ནི་སྐུ་གསུམ་པོ་ཐམས་ཅད་ཀྱང་
དེའི་རང་བཞིན་དུ་འདྲེས་ཤིང་ཐིམ་པའི་ཕྱིར་གཟུགས་ལས་འདས་པར་གནས་པའོ། །འདི་ལ་ནི་མངལ་སྐྱེས་
དང་སྦྱར་བ་དང་། དབང་དང་སྦྱར་བ་དང་། ལྷ་བསྐྱེད་པར་སྦྱར་བ་དང་། སྦས་པའི་དོན་དང་སྦྱར་བ་ལ་སོགས་
མ་རྒྱུད་པའི་གནད་ཤིན་ཏུ་ཟབ་མོ་རྣམས་ཡོད་དོ། །རྒྱུད་སྡེའི་དབྱེ་དོན་མདོར་བསྡུས་པ་ཙམ་ཡིན་ཏེ། གང་
ཉམས་སུ་ལེན་པའི་རྒྱུད་དེའི་ཉོན་མོངས་པ་ལམ་དུ་བྱེད་ཚུལ་ཁོང་དུ་ཚུད་པར་བྱའོ། །རྒྱུའི་རྒྱུད་ལམ་ཉམས་
ལེན་པའི་སྣོད་དུ་རུང་བར་བྱེད་པ་ལ། སྨིན་བྱེད་དབང་དགོས་ཤིང་དེ་ཡང་དཀྱིལ་འཁོར་ལ་བརྟེན་དགོས་པས།
དེ་ལའང་ལུས་དང་ངག་དང་ཡིད་དང་བྷ་ག་དང་བྱང་ཆུབ་ཀྱི་སེམས་ལ་སོགས་པ་མང་པོ་གསུངས་ཀྱང་། རས་
བྲིས་དང་རྡུལ་ཚོན་གྱི་དེ་ལ་ཐིག་གདབ་པའི་ཆོ་ག་ཤེས་དགོས་ལ། གསང་སྔགས་གསར་མའི་ལུགས་སུ་གྲགས་
པ་ལ། སྡོམ་པ་འབྱུང་བ་ལ་སོགས་པའི་རྒྱུད་འགའ་ཞིག་ཏུ་ཐིག་གི་གདབ་ཚུལ་ཞིབ་མོ་འབྱུང་ཡང་ཅུང་ཟད་གོ་
དཀའ་བར་སྣང་ངོ་། །རྒྱུད་ཕལ་མོ་ཆེར། གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡིས་ཉེ་བར་མཛེས། །ཞེས་
པ་ཙམ་དང་། སྒོ་ནི་འཁོར་ལོའི་བརྒྱད་ཆའོ། །ཞེས་པ་དང་། ཀ་བ་བརྒྱད་ཀྱིས་ཉེ་བར་མཛེས། །ཞེས་པ་དང་།
དཀྱིལ་འཁོར་བརྒྱད་པ་འདྲ་བ་ཡིན། །ཞེས་པ་ལྟ་བུར་རགས་པ་ལས་མ་གསུངས་ཤིང་། མཁས་གྲུབ་འཇིགས་
མེད་འབྱུང་གནས་ཀྱི་དཀྱིལ་ཆོག་རྡོ་རྗེ་ཕྲེང་བ་བོད་ཡུལ་དུ་འགྱུར་ནས། ཕལ་ཆེར་དེའི་རྗེས་སུ་འབྲང་ཞིང་། ལ་
ལ་དགག་སྒྲུབ་འདྲེས་མ་བྱེད་དོ། །དེའི་སྔ་རོལ་དུ་ལོ་ཙྪ་བ་ཆེན་པོ་རིན་ཆེན་བཟང་པོས། པཎྜིཏ་ཤྲརྡྷ་ཀ་ར་ཝརྨ་
ཡུན་རིང་དུ་བསྟེན་ནས། རྡོ་རྗེ་འབྱུང་བའི་དཀྱིལ་འཁོར་གཙོ་བོར་བྱས་པའི་ཐིག་གི་བསྟན་བཅོས་རྩ་འགྲེལ་
རྩོམ་པར་ཞུས་པས་གནང་ནས་མཛད་དོ། །བོད་ཀྱི་གསང་སྔགས་ལ་མཁས་པ་རྣམས་དེའི་རྗེས་སུ་འབྲང་བ་
ཡིན་ནོ། །དེང་སང་དེའི་ལུགས་ལ་རྡོ་རྗེ་ཕྲེང་བར་ཅུང་ཟད་བཀག་པ་རྒྱུ་མཚན་དུ་བྱས་ནས་དགག་པ་བྱེད་པ་
མང་ན་ཡང་། ཨ་བྷྱ་ཀ་རའི་ལུང་གིས་ཤྲད་དྷའི་ལུགས་དགག་པར་མི་ནུས་ཏེ། འཇམ་དཔལ་དབྱངས་གྲུབ་པའི་
སློབ་དཔོན་ནོར་བུ་གླིང་པའི་སློབ་མ་ཁ་ཆེ་རིན་ཆེན་རྡོ་རྗེ་དང་། ཨོ་རྒྱན་སློབ་དཔོན་སངས་རྒྱས་ཞི་བ་ཡང་
དངོས་གྲུབ་བརྙེས་པ་ཡིན་ལ། དེ་དག་གིས་རྗེས་སུ་བཟུང་ཞིང་རྒྱུད་སྡེ་དུ་མའི་དབང་གཞུང་མན་ངག་དང་
བཅས་པ་རྫོགས་པར་ཐོབ་ཅིང་ཁོང་དུ་ཆུད་པ་ཡིན་པས་ཡིད་ཆེས་པའི་གནས་སུ་གྱུར་པ་ཡིན་ནོ། །དེ་བས་ན་
རང་རང་གི་གཞུང་ལུགས་ཚད་མར་བྱའོ། །དེ་ལ་ཤྲད་དྷའི་ལུགས་ནི། དང་པོར་དཀྱིལ་འཁོར་གྱིས་ཚད་དང་
མཉམ་པའི་ཚངས་ཐིག་ཤར་ནུབ་དྲང་པོར་བཏབ་ལ་དེ་ཆ་མཉམ་པ་བཞིར་བགོས་ནས་ཤར་ནུབ་ཀྱི་ཆ་རེ་རེ་~179~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དོར་ལ། དབུས་མའི་ཆ་གཉིས་དང་ཚད་སྙམ་པའི་ཐིག་ཤིང་སྦོམས་སུ་ཆེ་ཆུང་གཅིག་ཡོད་པ་དྲང་ཞིང་འཇམ་པ་
བྱས་ནས། ནུབ་ནས་ཤར་དུ་ཁ་བལྟས་ཏེ། དབུས་མའི་ནུབ་ཀྱི་མཐའ་དང་ཚངས་ཐིག་འཛོམ་པའི་སར་ཐིག་
ཤིང་གི་རྩེ་གཅིག་ལག་པ་གཡོན་པས་མི་འཆུག་པར་མནན་ལ། གཡས་པས་རྩེ་མོ་གཅིག་ཤོས་བཟུང་ནས་བྱང་
དང་ལྷོའི་ཕྱོགས་སུ་དྲུད་ནས་ས་རིས་བྱའོ། །དེ་བཞིན་དུ་ལངས་ནས་ཁ་ནུབ་ཏུ་བལྟས་པས། དབུས་མའི་ཤར་
གྱི་མཐའ་དང་ཚངས་ཐིག་འཛོམ་པར་ལག་པ་གཡོན་པས་ཐིག་ཤིང་རྩེ་གཅིག་སྔར་ལྟར་བྱས་ལ་གཡས་པས་
ཀྱང་ལྷོ་དང་བྱང་དུ་དྲུད་ལ་ས་རིས་བྱའོ། །དེ་ལྟར་ལྷོ་བྱང་དུ་བྱ་རོག་རྗེས་གཉིས་བྱུང་པའི་སྟེང་དུ་ཚངས་ཐིག་
གཉིས་པ་གདབ་བོ། །དེའི་ཤི་ཚད་ཀྱིས་ཚངས་ཐིག་སྟེང་ནས་འཚམས་ཀྱི་བྱ་རོག་རྗེས་བཙལ་ནས་ཟུར་ཐིག་
གདབ་པར་བྱའོ། །
དེ་ནས་ལོ་མ་བསྟུབས་བྱས་ཏེ། ཆ་ཆེན་བཅུ་དྲུག་ཏུ་གདབ་ལ། ལྟེ་བ་ནས་བཞི་དོར་། ལྷག་མ་བཞི་པོ་རེ་
རེ་ལ་ཆ་ཕྲན་བཞི་བཞིར་བསྒོས་ཏེ། ནང་ནས་རིམ་པ་བཞིན་ཚོན་རྩི་ལྔའི་ཆ་ཕྲན་གཅིག་དང་། གཉིས་འཁྱམས་
ཏེ་སྟེགས་བུའི་ས་དང་། གཅིག་ཕ་གུ་དང་། གཉིས་དྲྭ་བ་དང་གཅིག་ཤར་བུ། གཅིག་མདའ་ཡབ། བཞི་རྟ་
བབས་དང་། ཆོས་ཀྱི་འཁོར་ལོའི་སྟན་ཆ་ཆུང་གཅིག་དང་། གཉིས་ཆོས་ཀྱི་འཁོར་ལོ་དང་། གཅིག་གདུགས་ཀྱི་
སར་བྱའོ། །ཚངས་པའི་གཡས་གཡོན་དུ་ཆ་ཆུང་གསུམ་པ། ནང་གི་ངོས་ཆ་ཆེན་གཅིག་སྒོ་ཁྱུད་དང་ནང་གི་
དཀྱུས་ཆ་ཆུང་གཉིས། སྒོ་འགྲམ་དང་ནང་གི་ངོས་ཆ་ཆུང་གཉིས། སྒོ་ལོགས་དང་ནང་གི་དཀྱུས་ཆ་ཆེན་བཞི།
ཡ་ཕུབ་དང་ཐམས་ཅད་ཀྱང་སྦོམས་སུ་ཆ་ཆུང་རེ་རེའོ། །རྟ་བབས་ཀྱི་ཀ་བ་དཀྱུས་ཆ་ཕྲན་ལྔ། རྟ་བབས་ཐད་
ཀར་ཀ་ཆེན་བཞི། འཕངས་སུ་ཆ་ཆེན་གཅིག །སྐས་ཀྱི་རིམ་པ་ལྟར་ཅི་མཛེས་སུ་བྱ་ཞིང་། གླང་པོ་ཆེའི་རྒྱབ་
དང་། མ་ཀ་ར་དང་། ངང་པ་ལ་སོགས་པས་བརྒྱན་པ་བྱས་ལ། ཆོས་ཀྱི་འཁོར་ལོའི་གདན་དཀྱུས་ཆ་ཆུང་
གཉིས་པའི་པདྨ་དང་། དེ་ནས་ཆ་ཆུང་གཅིག་གིས་རིང་བར་རི་དྭགས་དང་། དེ་ལས་རྒྱབ་ཏུ་ཆ་ཆུང་གཅིག་དོར་
བར་སྤངས་ཆ་ཆུང་གཅིག་པའི་རིན་པོ་ཆེའི་དབྱུག་པ་ལ་བ་དན་འཕྱང་བ་དང་དྲིལ་བུ་ཁྲོལ་བ་ལ་སོགས་པ་བྱའོ།
།དེ་ལས་ལྷག་པའི་རྟ་བབས་འདི་ལྟར་བྱེད་གསལ་བར་མ་གསུངས་པས། བླ་མ་རྣམས་ཀྱི་ཕྱག་ལེན་ལ་བང་
རིམ་བཞི་པའི་གོང་མ་གསུམ་ངོས་གཉིས་ནས་ཆ་ཆུང་རེ་རེ་ཕྲི་བ་མཛད་ཅིང་། ཆ་ཕྲ་མོ་རྣམས་ཐིག་ཤིང་གིས་
འབྱེད་པ་ཡིན་ནོ། །ཆུ་སྲིན་གྱི་ཁ་ནས་བྱུང་བའི་རྡོ་རྗེའི་རྭ་ལ་སོགས་པའི་བྱེད་ཚུལ་མི་གསལ་བས་གཞན་ནས་
བཤད་པ་ལྟར་ཁ་བཀང་པར་བྱའོ། །རྡོ་རྗེ་ཕྲེང་བར། ཀ་བ་ཆ་ཕྲན་བདུན་པ་དང་།།རྟ་བབས་རྒྱལ་པོ་ཉེས་
གསུམ་མ་ནུས་ལ་སོགས་པའི་ཚད་བཀག་པའི་ཕྱོགས་སྔ་མ་ཤྲད་དྷའི་བཞེད་པར་བྱེད་པ་ནི་མ་ངེས་པའོ། །རྟ་~180~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བབས་ཀྱི་ཀ་བ་མདའ་ཡབ་ཀྱི་ཐིག་ལས་འདས་པར་འཛུགས་པ་དང་། གཞལ་ཡས་ཁང་ཁྱི་མགོའི་ཀ་བ་བརྒྱད།
ནང་གི་ཀ་བ་ལ་ངོས་འཛིན་པར་བཀག་པས། རྟ་བབས་ཀྱི་ཀ་བ་ལ་བཞེད་པ་ནི་རྡོ་རྗེ་ཕྲེང་བའི་དགོངས་པར་མི་
གསལ་ཏེ། ཀ་བའི་དག་པ་འཕགས་ལམ་ཡན་ལག་བརྒྱད་དང་སྦྱར་བའི་ཕྱིར་དང་། ཐམས་ཅད་གསང་བའི་
རྒྱུད་དུ།
ཡང་དག་སྤོང་བ་བཞི་པོ་ནི། །རྟ་བབས་རྣམས་དང་ཀ་བར་བྱུང་། །ཞེས་པ་དང་། འགྱུར་གཞན་དུ། ཀ་
བར་བཅས་པའི་རྟ་བབས་བཞི། །ཡང་དག་སྤོང་བ་བཞི་པོ་ཉིད། །ཅེས་རྟ་བབས་ཀྱི་ཁོངས་སུ་བསྡུས་ ཤིང་།
འཕགས་ལམ་ཡན་ལག་བརྒྱད་པོ་ནི། ཀ་བ་བརྒྱད་ཅེས་བྱ་བར་བཤད། །ཅེས་སྤྱི་འགྲོའི་ཀ་བ་བརྒྱད་
ལ་དག་པ་དེ་ལས་ཐ་དད་དུ་གསུངས་ཤིང་བྱུང་བའི་ཕྱིར་རོ། །ཐིག་གདབ་པའི་ཚུལ་ཞིབ་པར་བླ་མ་མཁས་པ་
དག་གིས་མང་དུ་གསུངས་པའི་ཕྱིར་འདིར་མ་བྲིས་སོ། །
གཞུང་དང་སྦྱར་བའི་མདོར་བསྟན་ནི། རྡོ་རྗེ་ཐེག་པའི་ལམ་ཞུགས་ནས། །མྱུར་དུ་སངས་རྒྱས་ཐོབ་
འདོད་ན། །སྨིན་གྲོལ་གཉིས་ལ་འབད་པར་བྱ། །ཞེས་པ། བྱང་ཆུབ་སེམས་དཔའ་གསང་སྔགས་ཀྱི་ལམ་དུ་
ཞུགས་ནས་མྱུར་དུ་སངས་རྒྱས་ཐོབ་པར་འདོད་པས། རྒྱུད་ཉན་པ་ལ་སོགས་པའི་སྣོད་དུ་རུང་བར་བྱ་བའི་ཕྱིར་
ཐོག་མར་སྨིན་བྱེད་ཀྱི་དབང་ཞུས་ནས། གྲོལ་བྱེད་ཀྱི་ལམ་ཉམས་སུ་ལེན་པ་ལ་འབད་པར་བྱའོ། །
གཉིས་པ་རྒྱས་པར་བཤད་པ་ལ་གསུམ། སྨིན་བྱེད་དབང་བསྐུར་བའི་ཚུལ། གྲོལ་བྱེད་ལམ་གྱི་རིམ་པ་
གཉིས་ཀྱི་ཉམས་ལེན། ལམ་གྱི་བོགས་འདོན་སྤྱོད་པ་དང་འགྲེལ་བའི་གནས་སྐབས་སོ། །དང་པོ་ལ་བརྒྱད་
ལས། དབང་བསྐུར་བྱེད་བླ་མའི་མཚན་ཉིད། བསྐུར་བྱ་དབང་གི་གནས་ལུགས། གནང་བཀག་བསྡུས་ཏེ་
གདམས་པ། རང་ལུགས་འཐད་ལྡན་བགོད་པ། རྒྱུད་སྡེ་འོག་མ་ལ་དབང་བཞི་བསྐུར་བ་དགག་པ། ཧ་ཅང་
ཐལ་བའི་ནོར་པ་སུན་དབྱུང་བ། ཆོས་སྒོའི་མིང་ལ་འཁྲུལ་པ་དགག་པ། དབང་བསྐུར་མུ་བཞིར་འདོད་པ་
དགག་པའོ། །
དང་པོ་ནི། སྨིན་པར་བྱེད་པའི་དབང་བསྐུར་ཀྱང་། །བླ་མ་བརྒྱུད་པ་མ་ཉམས་ཤིང་། །ཆོ་ག་འཁྲུགས་
པར་མ་གྱུར་ལ། །ཕྱི་ནང་རྟེན་འབྲེལ་བསྒྲིག་མཁྱེན་ཅིང་། །སྐུ་བཞིའི་ས་བོན་ཐོབ་ནུས་པ། །སངས་རྒྱས་གསུང་
བཞིན་མཛད་པ་ཡི། །བླ་མ་ཙམ་ལ་དབང་བཞི་བླང་། །དེ་ཡིས་སྡོམ་པ་གསུམ་ལྡན་འགྱུར། །ཞེས་པས། རྡོ་རྗེ་
སློབ་དཔོན་ནི་བླ་མ་ལྔ་བཅུ་པར་གསུངས་པའི་ཁྲོ་བ་དང་ང་རྒྱལ་ལ་སོགས་པའི་སྐྱོན་དང་མི་ལྡན་ཅིང་། སྙིང་རྗེ་
དང་དེ་ཉིད་བཅུ་ལ་སོགས་པའི་ཡོན་ཏན་དང་ལྡན་པ། རྡོ་རྗེ་འཆང་ནས་བརྒྱུད་པའི་དབང་གི་ཆུ་བོ་མ་ནུབ་པ། ~181~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བྱིན་བརླབས་ཀྱི་བརྒྱུད་པ་མ་ཉམས་པ། གདམ་ངག་གིས་སརྒ་མ་ལོག་པ། མོས་གུས་ཀྱིས་བསམ་པ་ཚིམ་པ་
སྟེ༑ སྙན་བརྒྱུད་བཞི་དང་ལྡན་པ། གསང་སྔགས་ལག་ལེན་གྱི་མཐའ་ཅན་ཡིན་པས་བླ་མ་གོང་མའི་ཕྱག་ལེན་
ཇི་ལྟར་མཛད་པའི་བཀའ་སྲོལ་ལ་ཕྱེ་བསལ་མ་ཞུགས་པ། དམར་འཁྲིད་ཀྱི་གསུང་རྒྱུན་ཁུངས་ནས་བྱུང་བ་
རྣམས་ཚང་བའི་སྒོ་ནས་ཆོ་ག་མ་འཁྲུགས་པར་རྒྱུད་གཞན་དང་ཐུན་མོང་བའི་རྒྱས་འགེབས་པ་དགོས་པ་རྣམས་
ཚང་ཞིང་རང་རང་གི་ལུགས་ཐུན་མོང་མ་ཡིན་པ་གཞན་དང་མ་འདྲེས་པར་དགོངས་པ་རྣམས་དམིགས་ཕྱེད་པ།
དབང་པོའི་ཐ་དད་དུ་སློབ་དཔོན་དང་། དབང་རྫས་དང་། སློབ་མ་རྣམས་ཀྱི་སྦྱང་གཞི་དང་སྦྱང་བྱ་དང་། སྦྱོང་
བྱེད་དང་སྦྱང་འབྲས་རྣམས་ཐད་ཀར་ངོ་འཕྲད་པའི་དབང་བསྐུར་ཤེས་པ་གཅིག་དགོས་སོ། །དེ་ལྟར་དབང་
བསྐུར་བས་སྣོད་དུ་རུང་བའི་སློབ་མ་ལ་འབྲས་བུ་སྐུ་བཞིའི་ས་བོན་ཐོབ་པ་གསང་སྔགས་ཀྱི་རང་བཞིན་དུ་
གནས་པའི་རིགས་དེ་རྒྱས་འགྱུར་གྱི་ནུས་པ་མཐུ་ཅན་དུ་གྲུབ་པ་ཡིན་ཏེ། དབང་བསྐུར་བ་ཐོབ་པ་ཞེས་བྱ་བའི་
ཐ་སྙད་དོན་དང་མཐུན་པར་བྱའོ། །སློབ་མ་སྔར་ནས་སོ་སོར་ཐར་པའི་སྡོམ་པ་གང་རུང་དང་བྱང་སེམས་ཀྱི་
སྡོམ་པ་དང་ལྡན་པ་སྟེ། གསང་སྔགས་ཀྱི་དབང་བཀུར་བ་ལེགས་པར་ཐོབ་པའི་ཚེ་སྡོམ་པ་གསུམ་ལྡན་གྱི་
རིགས་པ་འཛིན་པའི་དགེ་འདུན་དུ་འགྱུར་རོ། །འགའ་ཞིག་སྦྱང་གཞི་དང་སྦྱང་བྱའི་དྲི་མ་ཤན་མི་ཕྱེད་ཅིང་།
དབང་རྫས་ཀྱི་མཚོན་བྱེད་ཙམ་ཡང་ལེགས་པར་མི་ཤེས་པའི་ཆོ་ག་རྒྱས་ཤིང་མཛེས་པ་མང་དུ་བྱེད་པ་སྣང་སྟེ།
སློབ་མའི་རྒྱུད་ལེགས་པར་སྨིན་ན་རྗེས་སུ་ཡིད་རང་ངོ་། །ཁ་ཅིག་དབང་བསྐུར་གྱི་སྔོན་དུ་བདག་འཇུག་ལེན་པ་
མི་དགོས་ཞེས་སྨྲ་ནའང་སྔགས་ཀྱི་དམ་ཚིག་དང་འགལ་བ་སོར་ཆུད་པ་ལ་སོགས་པའི་ཕན་ཡོན་ཆེན་པོ་དང་
ལྡན་པ་རྒྱུད་ཉིད་ལས་གསུངས་པས། བླ་མའི་ཁྱད་ཆོས་ཚང་བར་བྱེད་པའི་ལག་ལེན་དགག་པར་མི་
རིགས་སོ། །
གཉིས་པ་ལ་བརྒྱད། ཕག་མོའི་བྱིན་བརླབས་ཆོས་སྒོའི་དབང་དུ་འདོད་པ་དགག   །རང་བཟོའི་ཆོ་
གས་དབང་བསྐུར་བྱེད་པ་དགག   །ཆོ་ག་ནོར་པ་ལ་དངོས་གྲུབ་མེད་པར་བསྟན། བྱིན་བརླབས་ཙམ་གྱི་
དབང་བསྐུར་བྱུང་ཁུངས་མེད་པར་བསྟན། དབང་བསྐུར་ཞུ་བའི་སློབ་མ་གྲངས་ངེས་ཡོད་པར་བསྟན། གང་དུ་
དབང་བསྐུར་བའི་དཀྱིལ་འཁོར་ལ་འཁྲུལ་པ་དགག །དབང་བསྐུར་རང་གི་ཡིན་ལུགས་གཏན་ལ་དབབ་པའོ། །
དང་པོ་ལ་གསུམ་ལས། དོན་དགོད་པ་ནི། དེང་སང་རྡོ་རྗེ་ཕག་མོ་ཡི། །བྱིན་བརླབས་དབང་བསྐུར་ཡིན་
ཞེས་ཟེར། །དེ་ཡི་ཆོས་ཀྱི་སྒོ་ཕྱེ་ནས། །གཏུམ་མོ་ལ་སོགས་བསྒོམ་པ་མཐོང་། །ཞེས་པ། ད་ལྟ་གངས་རིའི་ཁྲོད་
ན་རྡོ་རྗེ་ཕག་མོའི་བྱིན་བརླབས་ཀྱི་ཆོ་ག་ལ་ཕག་མོ་བརྡ་བཞིའི་དབང་བསྐུར་ཞེས་མིང་བཏགས་ནས་གྲི་གུག་~182~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དང་། ཐོད་པ་དང་། ལོང་པ་དང་། ཕག་མགོ་རྣམས་སློབ་མ་ལ་སྟོན་ཅིང་། ངེས་པའི་དོན་འདི་དང་འདི་ལྟ་བུ་
ཡོད་པ་དཔེ་འདིས་ཚོན་ནོ་ཞེས་ཟེར་ནས། གསང་སྔགས་ཀྱི་ལམ་སྒོམ་པའི་སྣོད་དུ་རུང་བར་བྱེད་པའི་དབང་
བསྐུར་ཆོས་ཀྱི་སྒོ་འབྱེད་ཀྱི་གོ་ཆོད་པར་བྱས་ནས་དབང་གཉིས་པའི་ལམ་རླུང་དང་གཏུམ་མོའི་རྣལ་འབྱོར་སྒོམ་
པ་དང་། དེ་བཞིན་དུ་དབང་གསུམ་པ་དང་། བཞི་པའི་ལམ་ཟབ་མོ་འབོགས་ཤིང་སྒོམ་པ་མཐོང་ངོ་། །
འདི་འདྲ་རྒྱུད་སྡེ་ལས་མ་གསུངས། བསྟན་བཅོས་ཉིད་ལས་བཤད་པ་མེད། །རྡོ་རྗེ་ཕག་མོ་ཉིད་ལས་
ཀྱང་། །དབང་བསྐུར་ཐོབ་ཅིང་དམ་ཚིག་ལྡན། །དེ་ལ་བྱིན་བརླབས་བྱ་ཞེས་གསུངས། །དབང་བསྐུར་མེད་ལ་
བྱིན་བརླབས་བཀག །ཅེས་པ། ཕག་མགོའི་བྱིན་བརླབས་ཀྱིས་གསང་སྔགས་བླ་མེད་ཀྱི་ལམ་སྒོམ་པའི་དབང་
གི་གོ་ཆོད་པར་རྡོ་རྗེ་འཆང་གི་རྒྱུད་རྣམ་དག་རྣམས་དང་། རྒྱུད་འགྲེལ་དང་། སྒྲུབ་ཐབས་དང་། དཀྱིལ་འཁོར་
གྱི་ཆོ་ག་ཡིད་གཏད་དུ་རུང་བ་གང་ནས་ཀྱང་མ་བཤད་ཅིང་། རྗེ་བཙུན་མ་རིན་ཆེན་རྒྱན་གྱི་སྒྲུབ་ཐབས་ལས་
ཀྱང་། འདི་ལྟར་རྣལ་འབྱོར་པ་དབང་བསྐུར་བ་ཐམས་ཅད་ཡོངས་སུ་རྫོགས་པས་ཡིད་དང་རྗེས་སུ་མཐུན་པའི་
གནས་སུ། ཞེས་པ་དང་། སྔོན་གྱིས་བླ་མའི་མན་ངག་གི་དབང་བསྐུར་བའི་རིམ་པས་དེའི་དོན་ལ་དམིགས་
ནས་རྡོ་རྗེ་རྣལ་འབྱོར་མར་བསམ་པར་བྱའོ། །ཞེས་གསུངས་ཤིང་དེ་བཞིན་དུ་རྡོ་རྗེ་ཕག་མོའི་སྒྲུབ་ཐབས་
གཞན་དུ་ཡང་། བྱང་ཆུབ་ཀྱི་སེམས་བརྟན་པོར་བཟུང་སྟེ། དབང་བསྐུར་བ་ལེགས་པར་ཐོབ་ནས། ཆོས་
ཐམས་ཅད་ངོ་བོ་ཉིད་ཀྱིས་འོད་གསལ་བའི་རང་བཞིན་ཡིན་ཀྱང་། རང་དང་གཞན་གྱི་དོན་ཕུན་སུམ་ཚོགས་པ་
ལ་མངོན་དུ་ཕྱོགས་པར་བྱས་ཏེ། ཞེས་གསུངས་སོ། །དེས་ན་རྡོ་རྗེ་ཕག་མོ་ནི། འཁོར་ལོ་བསྡོམ་པའི་རྒྱུད་ཀྱི་ལྷ་
ཡིན་པས། ཐོག་མར་བདེ་མཆོག་གི་དཀྱིལ་འཁོར་དུ་དབང་ཡོངས་སུ་རྫོགས་པ་མ་བསྐུར་བར་རྡོ་རྗེ་ཕག་མོའི་
བྱིན་བརླབས་ཀྱི་ཆོ་ག་བྱས་ན་གསང་བ་བསྒྲགས་པའི་ཉེས་པ་ཡང་འབྱུང་ཞིང་། ལམ་སྔ་ཕྱི་ལོག་པར་ཡང་
འགྱུར་བས་བཀག་གོ། །
གཉིས་པ་དཔེས་བསྟན་པ་ནི། དཔེར་ན་མུ་ཟིའི་བཅུད་ལེན་འཇུ། །དེ་ནས་དངུལ་ཆུ་བཟའ་བར་
གསུངས། །མུ་ཟི་ཐོག་མར་མ་བསྟེན་པར། །དངུལ་ཆུ་ཟོས་ནས་འཆི་བ་བཞིན། །ཞེས་པ། ཐོག་མར་ལུས་ཀྱི་ཕྱི་
ནས་ཆང་གིས་འཁྲུད་པ་དང་། ཏིལ་མར་གྱིས་བྱུགས་ཤིང་ཉེད་པ་ལ་སོགས་པ་དང་། ནང་ནས་སྐྱུ་རུ་ར་དང་ཏར་
བུའི་ཆུ་འཐུངས་པས་ལུས་སྦྱང་ཞིང་། གསེར་མུ་ཟི་འདུལ་བའི་རྫས་དྲི་ཆུ་དང་ག་གོན་གྱི་ཆུ་ལ་སོགས་པས་དྲི་མ་
དང་བྲལ་བར་བྱས་ཏེ། མན་ངག་ལས་གསུངས་པའི་རིལ་བུ་བྱས་ནས་ཡུན་རིང་དུ་བསྟེན་པས་ལུས་ཡང་ཞིང་
ཟོ་མདོག་བདེ་བ་ལ་སོགས་པ་འབྱུང་ངོ་། །དེ་ནས་དངུལ་ཆུའི་བཅུད་ལེན་བྱས་པས་ནད་དང་རྒས་པ་འཇོམས་~183~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཤིང་སྟོབས་རྒྱས་པར་འགྱུར་ལ། ཐོག་མ་ནས་དངུལ་ཆུ་ཟོས་ན་ནད་དང་འཆི་བ་ལ་སོགས་པ་ཉེས་པ་འབྱུང་བ་
ཡིན་ནོ། །
དེ་བཞིན་ཐོག་མར་དབང་བསྐུར་བླང་། །དེ་ནས་རྡོ་རྗེ་ཕག་མོ་སྦྱིན། །དབང་བསྐུར་མེད་པར་བྱིན་
བརླབས་ན། །དམ་ཚིག་ཉམས་པར་ཐུབ་པས་གསུངས། །ཞེས་པ། ཐོག་མར་འཁོར་ལོ་བདེ་མཆོག་གི་དཀྱིལ་
འཁོར་དུ་དབང་བཞི་རྫོགས་པར་བླངས་ནས་བྱེ་བྲག་ཏུ་རྡོ་རྗེ་ཕག་མོའི་རྣལ་འབྱོར་ཉམས་སུ་ལེན་པར་འདོད་
པས་གྲུབ་ཐོབ་བརྒྱུད་པའི་བྱིན་བརླབས་ཀྱི་རིམ་པ་ཞུས་ནས་སྒྲུབ་པར་བྱའོ། །དབང་བསྐུར་དང་བྱིན་བརླབས་
སྔ་རྟིང་གོ་ལོག་ན་སངས་རྒྱས་ཀྱི་གསུང་དང་འགལ་ཅིང་། དམ་ཚིག་ཉམས་པར་འགྱུར་ཏེ། དབང་མེད་པ་ལ་
དངོས་གྲུབ་མེད། །ཅེས་སོགས་བཀག་པ་ལ་སྤྱད་པར་གྱུར་པའི་ཕྱིར། རྡོ་རྗེ་འཆང་གི་བཀའ་ལ་འགོམས་པ་
ཡིན་ནོ། །མདོར་ན་རྣལ་འབྱོར་བླ་མེད་ཀྱི་ལྷ་བསྒོམས་ནས་དེའི་ལམ་རིམ་པ་གཉིས་ཉམས་སུ་ལེན་ན། ཐོག་
མར་དབང་གོ་ཆོད་པ་ཐོབ་པས། ལྷ་དེའི་རྗེས་གནང་ཡང་བཤད་ཚོད་བཞིན་ཞུས་ནས་སྒྲུབ་པ་ཡིན་ནོ། །
གསུམ་པ་རྒྱུ་མཚན་བཤད་པ་ལ་གཉིས་ལས། དང་པོ་དངོས་ཀྱི་དོན་ནི། རྡོ་རྗེ་ཕག་མོའི་བྱིན་བརླབས་
ལ༑ ༑སྡོམ་པ་གསུམ་ལྡན་བྱར་མི་རུང་། །ཕྱི་ནང་རྟེན་འབྲེལ་འགྲིག་མི་འགྱུར། །སྐུ་བཞིའི་ས་བོན་ཐེབས་མི་
ནུས། །དེས་ན་འདི་ནི་བྱིན་བརླབས་ཙམ། །ཡིན་གྱི་སྨིན་པར་བྱེད་པ་མིན། །ཞེས་པ། བྱིན་བརླབས་ཙམ་གྱིས་
སྡོམ་པ་གསུམ་ལྡན་བྱར་མི་རུང་སྟེ། གསང་སྔགས་ཀྱི་སྡོམ་པ་ནི་དབང་བསྐུར་བའི་ཆོ་ག་མ་ནོར་ཅིང་མ་
འཁྲུགས་པ་ལ་སྐྱེ་བའི་ཕྱིར་རོ། །ཕྱི་སྣོད་ཀྱི་འཇིག་རྟེན་དང་ནང་སེམས་ཅན་དང་། ཕྱི་གཞལ་ཡས་ཁང་དང་
ནང་ལྷ་དང་། དེ་བཞིན་དུ་ཕྱི་ལུས་དང་ནང་རྩ་ཁམས་ལ་སོགས་པ་དང་། ཕྱི་ཕུང་པོ་ཁམས་སྐྱེ་མཆེད་དང་ནང་
སྦྱོང་བྱེད་ཀྱི་ལམ་དང་འབྲས་བུ་ལ་སོགས་པའི་རྟེན་འབྲེལ་ཟབ་མོ་ངོ་ཤེས་ནས་ཉམས་སུ་བླངས་ན། སངས་
རྒྱས་འགྲུབ་པའི་ཐབས་གཞན་ལ་རག་མ་ལས་པར་རྨོངས་པ་ཐམས་ཅད་འཆིང་བའི་རྒྱུ་དེ། འདིར་གྲོལ་པའི་
ལམ་དུ་གྱུར་ཚུལ་ནི། བྱིན་བརླབས་ཙམ་ལ་བརྟེན་ནས་རྟེན་འབྲེལ་དེ་དག་གང་དང་ཡང་མི་འགྲིག་པའི་ཕྱིར་
རོ༑ ༑སློབ་མ་སྣོད་ལྡན་ལ་དབང་བཞི་བསྐུར་བས་རིམ་པ་བཞིན་སྤྲུལ་སྐུ་དང་ལོངས་སྐུ་དང་ཆོས་སྐུ་དང་ངོ་བོ་
ཉིད་ཀྱི་སྐུ་རིང་པོར་མི་ཐོགས་པར་འགྲུབ་ནུས་ལ་སྐུ་བཞིའི་ས་བོན་བྱིན་བརླབས་ཙམ་གྱིས་བཞག་པར་མི་ནུས་
སོ༑ ༑དེས་ན་རྡོ་རྗེ་ཕག་མོའི་བྱིན་བརླབས་ཀྱི་ཆོ་ག་ནི་མཆོག་གི་དངོས་གྲུབ་ཐོབ་པའི་རྐྱེན་གྱི་ཡན་ལག་ཏུ་རུང་
གི་རྒྱུའི་རང་བཞིན་དུ་མི་རུང་ངོ་། །དཔེར་ན་ཞིང་ལ་ས་བོན་མ་བཏབ་པ་རློགས་པ་ཙམ་ལ་ལོ་ཐོག་འབྱུང་བའི་
ནུས་པ་མེད་ཅིང་། ས་བོན་བཏབ་ནས་སོ་ནམ་བྱས་པས་ལོ་ཐོག་འབྱུང་བ་བཞིན་ནོ། །~184~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དེས་ན་ཐུབ་པས་རྒྱུད་སྡེ་ལས། དཀྱིལ་འཁོར་ཆེན་པོ་མ་མཐོང་བའི། །མདུན་དུ་འདི་ནི་མ་སྨྲ་ཞིག །སྨྲས་ན་
དམ་ཚིག་ཉམས་ཞེས་གསུངས། །ཞེས་པ་རྒྱུད་སྡེ་རྣམས་ལས། དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་
མི་བྱ་ཞེས་པ་དང་། མ་མཐོང་བའི་མདུན་དུ་མ་སྨྲ་ཤིག་སྨྲས་ན་དམ་ཚིག་ཉམས་སོ། །ཞེས་གསུངས་པས་རྡུལ་
ཚོན་གྱི་དཀྱིལ་འཁོར་དུ་མ་ཞུགས་པ་དང་། ཡེ་ཤེས་ཀྱི་དཀྱིལ་འཁོར་མ་མཐོང་བ་ལ་སྨྲས་ན་རྩ་བའི་ལྟུང་བར་
འགྱུར་བ་ཡིན་ནོ། །
གཉིས་པ་དེ་ལ་ལོགས་པའི་ལན་དགག་པ་ནི། འགའ་ཞིག་འདི་ལ་ཕག་མགོ་ལ། །སོགས་པའི་དབང་
བསྐུར་ཡོད་ཅེས་ཟེར། །འདི་འདྲ་དབང་བསྐུར་ཉིད་མ་ཡིན། །རྒྱུད་སྡེ་ཀུན་ལས་འདི་མ་གསུངས། །གལ་ཏེ་
རྒྱལ་བས་གསུངས་སྲིད་ཀྱང་། །རྗེས་གནང་ཡིན་གྱི་དབང་བསྐུར་མིན། །ཞེས་པ། སངས་རྒྱས་ཐོབ་པའི་རྒྱུ་
དང་ཕན་འདོགས་བྱེད་ཀྱི་རྐྱེན་ཙམ་གྱི་བྱེ་བྲག་མ་ཕྱེད་ཅིང་། སྐུ་བཞི་འགྲུབ་པའི་རྟེན་འབྲེལ་བསྒྲིག་ཚུལ་གང་
ཡང་མ་གོ་བར་རྣལ་འབྱོར་བླ་ན་མེད་པའི་ཉམས་ལེན་བྱེད་པར་རློམ་པ་འགའ་ཞིག །རྡོ་རྗེ་ཕག་མོའི་བྱིན་
བརླབས་ལའང་ཕག་མགོ་དང་མདའ་གཞུ་ལ་སོགས་པའི་དབང་བསྐུར་ཡོད་པས་ཆོས་སྒོ་འབྱེད་པའི་གོ་ཆོད་
ཅེས་སྨྲ་ནའང་། འདི་ནི་དབང་བསྐུར་གྱི་མིང་ཙམ་ཡིན་གྱི། དོན་དང་མི་ལྡན་པའི་ཕྱིར་རྒྱུད་དང་གྲུབ་ཐོབ་
རྣམས་ཀྱིས་སྨིན་བྱེད་ཀྱི་དབང་ཡིན་པར་མ་གསུངས་སོ། །གལ་ཏེ་བྱིན་བརླབས་ལ་དབང་བསྐུར་གྱི་མིང་
བཏགས་ནས་གསུངས་པ་སྲིད་ནའང་རྗེས་གནང་ཡིན་གྱིས་ཆོས་སྒོ་འབྱེད་པའི་དབང་བསྐུར་མ་ཡིན་ནོ། །ཆག་
ལོའི་དྲི་བར། རྒྱ་ལ་ཕག་མགོའི་དབང་ལ་སོགས་པ་གསུངས་ན། དབང་ཞེས་བརྗོད་པ་ལ་འགལ་བ་ཅི་མཆིས།
ཞུས་པའི་ལན་དུ། དེ་འདྲ་རྒྱུད་སྡེ་གང་ནས་ཀྱང་གསུངས་པ་མི་གདའ། བརྟག་པ་མཐའ་བཟུང་གི་གསུངས་པ་
སྲིད་ན་དབང་བརྟགས་པ་བ་ཡིན་ཏེ། དབང་བསྐུར་ལ་སྦྱོར་དངོས་རྗེས་གསུམ་གྱི་ཆོ་ག་མང་པོ་ཡོད་ནའང་།
དངོས་གཞི་དེ་དབང་ཡིན། གཞན་རྣམས་ཆ་ལག་ཡིན། དགེ་སློང་གི་སྡོམ་པ་འབོགས་པའི་ཆོ་ག་ལ་མང་པོ་ཡོད་
ནའང་། གསོལ་བཞིའི་ལས་དེ་ཆོ་ག་དངོས་ཡིན། བུམ་དབང་བཅུ་གཅིག་ཟེར་ཀྱང་ཡན་ལག་ལ་མིང་བཏགས་
པ་ཡིན། སམ ུ་ཊཱི་ལས་ཀྱང་། དབང་དང་རྗེས་གནང་ཐོབ་པ་ཡི། །ཞེས་ཐ་དད་དུ་གསུངས་ལ། དབང་གི་མིང་
བརྟགས་ཚད་དབང་ཡིན་ན། འདུལ་བ་སུམ་བརྒྱ་པར། རྫོགས་པའི་སངས་རྒྱས་དཔལ་སྣོད་དབང་བསྐུར་
ཡིན། །ཞེས་པ་དང་། མདོ་ལས། དབང་ཐོབ་པའི་བྱང་སེམས་ཞེས་པ་དང་། རྒྱལ་རིགས་སྤྱི་བོ་ནས་དབང་
བསྐུར་བ་ཞེས་སོགས་ཀྱང་གསུངས། དེས་ན་མདའ་གཞུ་གཏོད་པ་ལ་སོགས་ཀྱང་རྗེས་གནང་གི་དབང་ཡིན།
ཕག་མགོའི་དབང་བསྐུར་ཡང་གསུང་འདུག་ན་འདི་འདྲར་བསྡུ་དགོས་ཏེ། བརྫུན་འབའ་ཞིག་ཡིན་གྱིས་~185~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གསུངས་པ་གཅིག་ཀྱང་མེད་དོ། །ཞེས་པའི་ལན་མཛད་དོ། །
གཉིས་པ་ལ་གསུམ་ལས། དེ་ཆོ་ག་མ་ཡིན་པར་བཤད་པ་ནི། ལ་ལ་རྡོ་རྗེ་ཕག་མོ་ལ། །སྡོམ་པ་
འབོགས་པའི་ཆོ་ག་དང་། །དཀྱིལ་འཁོར་དང་ནི་དབང་སྐུར་སོགས། །རང་བཟོའི་ཆོ་ག་བྱེད་པ་ཐོས། །རང་
བཟོ་ཆོ་གར་འགྱུར་མི་སྲིད། །ཆོ་ག་སངས་རྒྱས་སྤྱོད་ཡུལ་ཡིན། །ཞེས་པ། རྡོ་རྗེ་ཕག་མོའི་ཆོ་ག་བྱེད་པ་ལ་ལ།
མ་བརྒྱུད་ཀྱི་སྡོམ་པ་འབོགས་པའི་ཆོ་ག་དང་། དཀྱིལ་འཁོར་གྱི་ཆོ་ག་བསྲེས་ནས་དབང་བསྐུར་བ་ལ་སོགས་
རང་བཟོར་སྦྱར་བའི་ཆོ་ག་བྱེད་པ་ནི། ཆོས་སྒོ་འབྱེད་པའི་གོ་མི་ཆོད་དེ། དབང་བསྐུར་གྱི་ཆོ་ག་ཀུན་མཁྱེན་གྱི་
སྤྱོད་ཡུལ་ཡིན་པའི་ཕྱིར་རོ། །
གཉིས་འདྲ་བའི་དཔེ་དགོད་པ་ནི། ཁྱིམ་པས་གསོལ་བཞིའི་ལས་བྱས་ཀྱང་། །དགེ་སློང་སྡོམ་པ་མི་
ཆགས་ལྟར། །རྡོ་རྗེ་ཕག་མོའི་བྱིན་བརླབས་ལ། །སྡོམ་པ་ཕོག་ཀྱང་ཆགས་མི་འགྱུར། །ཞེས་པ། དཔེར་ན་དགེ་
སློང་གི་སྡོམ་པ་དང་། མི་ལྡན་པའི་ཁྱིམ་པས་གསོལ་བཞིའི་ལས་ཀྱི་ཆོ་ག་བྱས་ཀྱང་། སྡོམ་པ་ལེན་པ་པོ་ལ་དགེ་
སློང་གི་སྡོམ་པ་མི་སྐྱེ་བ་ལྟར། རྡོ་རྗེ་ཕག་མོའི་བྱིན་བརླབས་ལ་རིག་འཛིན་གྱི་སྡོམ་པའི་ཆོ་ག་ཕོག་ཀྱང་མི་
སྐྱེའོ། །
གསུམ་པ་འགག་བསྡུས་ཏེ་གདམས་པ་ནི། ཆོ་ག་ཅུང་ཟད་ཉམས་པ་ལ། །ཆོ་ག་ཆགས་པར་མ་གསུངས་
ན༑ ༑ཆོ་ག་ཕལ་ཆེར་ཉམས་པ་ལ། །ཆོ་ག་འཆགས་པར་འགྱུར་རེ་རྐན། །ཞེས་པ་འདུལ་བར་བདག་གི་མིང་མ་
བརྗོད་པ་དང་། མཁན་པོ་དང་དགེ་འདུན་གྱི་མིང་བརྗོད་ནའང་། བསྙེན་རྫོགས་ཀྱི་ཆོ་ག་ཟུར་ཉམས་པས་མི་
འཆགས་པར་གསུངས་ན། འདིར་ཆོ་གའི་ཡན་ལག་ཕལ་ཆེ་བ་འཁྲུགས་ཤིང་སངས་རྒྱས་ཀྱིས་མ་གསུངས་པའི་
དབང་བསྐུར་དངོས་གཞི་ལག་ལེན་ཉམས་པ་ལ་གསང་སྔགས་ཀྱི་སྡོམ་པ་འཆགས་པར་ག་ལ་འགྱུར།
གསུམ་པ་ནི། དེས་ན་འཆད་པའི་གནས་སྐབས་སུ། ཅུང་ཟད་ནོར་པར་གྱུར་ཀྱང་བླ། །ཆོ་ག་ནོར་པར་
གྱུར་པ་ལ། །གྲུབ་པ་ནམ་ཡང་མེད་པར་གསུངས། །ཞེས་པ་གསང་སྔགས་ཀྱི་རྒྱུད་དང་བསྟན་བཅོས་འཆད་
ཉན་བྱེད་པའི་ཚིག་འཆད་ཚུལ་ཅུང་ཟད་ནོར་ཀྱང་ཉེས་པ་ཆུང་ལ་དབང་དང་བསྙེན་སྒྲུབ་ལ་འཇུག་པའི་ཚེ་ལག་
ལེན་གྱི་ཆོ་ག་དང་དམིགས་པ་ལ་གནད་མ་ཤེས་པའི་ནོར་པ་ལ་ཡུན་རིང་དུ་བསྒྲུབས་ཀྱང་མི་འགྲུབ་ཅིང་ཉེས་
དམིགས་དང་བཅས་པར་འགྱུར་ལ། སློབ་མ་ལ་བསྟན་ནའང་བསླུས་པར་འགྱུར་ཏེ། སྒྱུ་འཕྲུལ་དྲྭ་བའི་རྒྱུད་དུ།
དེ་ཁོ་ན་ཉིད་ཀྱི་དངོས་པོ་མཐའ་དག་ཡོངས་སུ་མི་ཤེས་པར། གསང་སྔགས་སྨྲ་བ་ང་ཡིན་ནོ་ཞེས་མངོན་པའི་ང་
རྒྱལ་གྱིས་གསང་སྔགས་ཀྱི་ཆོ་ག་འཆད་པར་བྱེད་ན་དམ་ཚིག་ཐམས་ཅད་ཉམས་པར་འགྱུར་རོ། །དམ་ཚིག་~186~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ལས་ཉམས་ན་བདུད་ཀྱིས་བཟུང་བར་འགྱུར་རོ། །སྐྱེས་བུ་དེ་ཤི་འཕོས་ནས་དམྱལ་བའི་གནས་མི་ཟད་པ་ཆེན་
པོར་འགྲོ་བར་འགྱུར་རོ། །སེམས་ཅན་རྣམས་ལ་བརྟེན་ཏེ་བྱང་ཆུབ་ཐོབ་པར་འགྱུར་བས། སེམས་ཅན་བསླུ་བ་
དེ་ལྟ་བུ་མི་བྱའོ། །ཞེས་པ་ལ་སོགས་པ་མང་དུ་གསུངས་སོ། །
གཞན་ཡང་ཕག་མོའི་བྱིན་བརླབས་ལ། །གསང་སྔགས་ཆོས་སྒོ་བྱེད་པ་ནི། །རྒྱུད་སྡེ་གང་ནའང་བཤད་
པ་མེད། །ཅེས་པ། རྡོ་རྗེ་ཕག་མོའི་བྱིན་བརླབས་ཀྱི་ཆོ་ག་ཙམ་གསང་སྔགས་བླ་མེད་ཀྱི་རིམ་གཉིས་ཟབ་མོ་
སྒོམ་པའི་ཆོས་སྒོ་འབྱེད་པར་རྒྱུད་སྡེ་གང་ནས་ཀྱང་ཟིན་པ་མེད་ལ།
དེ་བས་དགེ་སློང་བྱེད་པ་ལ། །རང་བྱུང་གི་ནི་བསྙེན་རྫོགས་དང་། །ཡེ་ཤེས་ཁོང་དུ་ཆུད་པ་དང་། །འཕྲིན་
གྱིས་བསྙེན་པར་རྫོགས་པ་དང་། །དེ་བཞིན་སྟོན་པར་ཁས་བླངས་དང་། །ཚུར་ཤོག་ལ་སོགས་བསྙེན་རྫོགས་
སླ༑ ༑འཁྲུལ་པ་ཡིན་པར་མཉམ་པ་ལ། །འདི་རྣམས་སྔོན་གྱི་ཆོ་གར་གསུངས། །ཞེས་པ། ལུང་གཞི་ལས།
སངས་རྒྱས་རང་བྱུང་གི་བསྙེན་རྫོགས་དང་། འཁོར་ལྔ་སྡེ་ཡེ་ཤེས་ཁོང་དུ་ཆུད་པ་དང་། མཆོད་སྦྱིན་མ་འཕྲིན་
དང་། འོད་སྲུང་ཆེན་པོ་སྟོན་པར་ཁས་བླངས་པ་དང་། མཆོག་ཟུང་གཅིག་ལ་སོགས་ཚུར་ཤོག་གི་དང་། ཤཱཀྱའི་
བུ་མོ་མང་པོ་ལྕི་ཆོས་ཁས་བླངས་དང་། བཟང་སྡེའི་ཚོགས་སྐྱབས་སུ་སོང་བ་དང་། པོ་ཏ་ཡ་ནའི་བུ་དྲིས་པའི་
ལན་ཐེབས་པ་དང་། གསོལ་བཞིའི་ལས་ཀྱིས་གཅིག་ཅར་རབ་བྱུང་བསྙེན་རྫོགས་འདི་ལ་དབུས་དང་མཐའ་
འཁོབ་ཕྱེ་ནས་བཅུར་བྱེད་པ་དང་། དང་པོ་ལ་སངས་རྒྱས་དང་རང་སངས་རྒྱས་ཕྱེ་ནས་བཅུར་བྱེད་པའི་ལུགས་
གཉིས་ཡོད་དོ། །སྔོན་གྱིས་བསྙེན་རྫོགས་དེ་འདྲས་ད་ལྟ་བྱས་ནའང་བླངས་ཏེ། ལུང་ལས་གསུངས་ལ། བྱིན་
བརླབས་ལ་དབང་བསྐུར་དུ་གཏན་མ་གསུངས་པས། ཆོ་ག་འཁྲུལ་པ་ཡིན་པར་མཚུངས་པ་ལ་སྔ་མ་ལུང་ལས་
གསུངས་པའི་ཕྱིར་རོ། །
ལྔ་པ་ལ་གཉིས་ལས། དང་པོ་དངོས་དོན་ཐེག་པ་གཞན་དང་སྦྱར་ནས་སྟོན་པ་ནི། དེས་ན་ཉན་ཐོས་
ཐེག་པ་ནི། །ནུབ་ཀྱང་གཟུགས་བརྙན་ཙམ་ཞིག་སྣང་། །རྡོ་རྗེ་ཐེག་པའི་བསྟན་པ་ལ། །གཟུགས་བརྙན་ཙམ་
ཡང་མི་སྣང་ངོ་། །ཞེས་པ། ཉན་ཐོས་ཀྱི་ཐེག་པ་ལ་སངས་རྒྱས་ཀྱིས་རུང་མི་རུང་། ཆོ་ག་འཆགས་མི་འཆགས་
ཕྱེད་ནས་གསུངས་པའི་ཚུལ་ལ་བརྟེན་པའི་གཟུགས་བརྙན་ཙམ་ཞིག་སྣང་སྟེ། ད་ལྟ་སྔོན་ཆོ་ག་མི་རུང་ཞེས་མི་
བརྗོད་དོ། །གསང་སྔགས་ཀྱི་བསྟན་པ་ལ་གཟུགས་བརྙན་ཙམ་ཡང་མི་སྣང་སྟེ། རྡོ་རྗེ་འཆང་གིས་མ་གསུངས་
པའི་རང་བཟོ་དུ་མ་བྱེད་པའི་ཕྱིར་རོ། །
བླུན་པོ་སྙིང་ཕོད་ཅན་གྱིས་ཀྱང་། །འདུལ་བའི་ཆོ་ག་བརྒལ་མ་ནུས། །གསང་སྔགས་ཆོ་ག་ཐམས་ཅད་~187~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལ༑ ༑བླུན་པོ་རྣམས་ཀྱིས་རང་བཟོར་སྤྱོད། །ཅེས་པ། གསང་སྔགས་ཀྱི་ཚིག་དོན་ཕྱོགས་གཅིག་ཙམ་ལའང་བློ་
ཁ་མ་ཕྱོགས་པའི་བླུན་པོ། རྡོ་རྗེ་འཆང་ཁྱད་དུ་གསོད་པའི་སྙིང་ཕོད་ཅན་གྱིས་འདུལ་བའི་ཆོ་ག་ཁྱད་དུ་གསོད་
པར་མ་ནུས་ཀྱང་། གསང་སྔགས་ཀྱི་ཆོ་ག་དང་། ཉམས་ལེན་ལ་རང་རང་གི་བློ་ལ་གང་དྲན་རང་དགར་སྤྱོད་དོ། །
གཉིས་པ་དེ་ཉིད་གོ་སླའི་དཔེ་དང་སྦྱར་ནས་བཤད་པ་ནི། དཔེར་ན་རབ་བྱུང་གང་ཞིག་ནི། །གསུམ་
ལས་མང་པ་འཇུག་མི་ནུས། །སྔགས་ཀྱི་དབང་བསྐུར་བྱེད་པ་ནི། །གྲངས་མེད་པར་ཡང་དབང་སྐུར་བྱེད། །དེ་
ནི་རྡོ་རྗེ་འཆང་གིས་བཀག །འདུལ་བར། ཚོགས་ཀྱིས་ཚོགས་ཀྱི་ལས་མི་བྱའོ། །ཞེས་གསུངས་པ་སྒྲུབ་བྱ་
གསུམ་ལས་མང་བ་ལ་ལྷན་ཅིག་ཏུ་རབ་བྱུང་བསྙེན་རྫོགས་མི་བྱེད་ལ། གསང་སྔགས་དབང་བསྐུར་སློབ་མའི་
གྲངས་ལ་ངེས་པ་མེད་པར་ཇི་ཙམ་ཚོགས་པ་ལ་བྱེད་དོ། །འདི་ནི་རྡོ་རྗེ་འཆང་གིས་བཀག་ཀྱང་མ་ཁེགས་པར་
བྱས་སོ། །
དྲུག་པ་ལ་གསུམ་ལས། དང་པོ་སྤྱི་རྒྱུད་ཀྱི་ལུང་དྲངས་པ་ནི། སྤྱོད་པའི་རྒྱུད་ཀྱི་དབང་སྐུར་ལ། སློབ་མ་
གྲངས་ངེས་མེད་པར་གསུངས། །ལྷག་མ་དམིགས་བསལ་མཛད་པ་ཡི། །སློབ་མ་ལ་ནི་གྲངས་ངེས་ཡོད། །ཅེས་
པ་རྣམ་སྣང་མངོན་བྱང་ལས། སློབ་མ་དད་ཅིང་རིགས་བཙུན་པ། །དེ་བཞིན་དཀོན་མཆོག་གསུམ་ལ་དད། །ཟབ་
མོ་ཡི་ནི་སྣོད་དང་ལྡན། །སྤྲོ་བ་ཆེ་ཞིང་ཚུལ་ཁྲིམས་ལྡན། །དཔའ་ལ་ཡི་དམ་བརྟན་པ་ནི། །བཅུ་འམ་བརྒྱད་
དམ་བདུན་ནམ་ལྔ། །གཅིག་གཉིས་བཞི་ལས་ལྷག་ཀྱང་རུང་། །དཔྱད་མི་དགོས་པར་བཟུང་བར་བྱ། །ཞེས་
ཡོན་ཏན་དེ་དག་དང་ལྡན་ན་ཟུང་དུ་གྱུར་པ་ཡང་དཀྱིལ་འཁོར་དུ་འཇུག་པར་གསུངས་ཤིང་། ཡང་རྡོ་རྗེ་སློབ་
དཔོན་ཆེན་པོ་དང་ལྡན་པས་སེམས་ཅན་གྱི་ཁམས་མ་ལུས་པར་བསྒྲལ་བར་ཡི་དམ་བཅས་པ་ཁོ་ནར་བྱས་ཏེ།
དེས་བྱང་ཆུབ་ཀྱི་སེམས་ཀྱི་རྒྱུར་འགྱུར་བར་བྱ་བའི་ཕྱིར་སེམས་ཅན་ཚད་མེད་པ་ཡོངས་སུ་བཟུང་བར་བྱའོ། །དེ་
ནས་དེ་དག་བོས་ལ་གསུམ་ལ་སྐྱབས་སུ་བཏང་བར་བྱའོ། །སྡིག་ཏོ་མི་བྱ་བ་རྣམས་ཀྱང་བགོ་བར་བྱའོ། །དེ་
ནས་དེ་དག་ལ་སྤོས་དང་མེ་ཏོག་ལ་སོགས་པ་སྦྱིན་ནོ། །དེ་དག་དུས་གསུམ་དུ་སྒྲིབ་པ་མེད་པའི་ཡེ་ཤེས་ཀྱི་སྡོམ་
པ་ཡང་འཛིན་དུ་འཇུག་གོ། །འཛིན་དུ་བཅུག་ནས་སྔགས་པ་ཡིས། །དེ་ནས་སོ་ཤིང་དག་ཀྱང་སྦྱིན། །ཞེས་
གསུངས་པས། ཡོན་ཏན་ཚང་བའི་སློབ་མ་གྲངས་མ་ངེས་པ་ལའང་དབང་བསྐུར་དུ་རུང་བར་གསུངས་ཤིང་། སྤྱི་
རྒྱུད་དུ། མདོར་ན་སློབ་མ་ཕན་ཚུན་དུ། །ནང་མི་གཤིན་པ་མི་བཟུང་ངོ་། །གཅིག་ལ་གཅིག་ནི་སེམས་བཟང་
ཞིང་། །ཞི་ཐུལ་བླ་མ་ལ་ཕན་པའོ། །ཞེས་གསུངས་པའི་སློབ་མའི་ཁྱད་ཆོས་ནི་ཤིན་ཏུ་གལ་ཆེའོ། །ཕྱག་ན་རྡོ་རྗེ་
དབང་བསྐུར་བ་དང་། དམ་ཚིག་གསུམ་བཀོད་དུའང་། གྲངས་ཁ་འཆམ་གསུངས་སོ། །རྡོ་རྗེ་ཕྲེང་བར། སློབ་~188~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མ་གཅིག་གམ་གཉིས་སམ་མང་པོ་ཞེས་འབྱུང་བས་གྲངས་ངེས་མེད་པ་ཡིན་ཟེར་བ་ནི་བརྟག་དགོས་སོ། །སྤྱོད་
རྒྱུད་ཀྱི་དབང་ཟོར་ཡང་བས་ནུབ་གཅིག་ལ་ཡང་མང་པོ་ལ་བསྐུར་ཟིན་པའི་དབང་དུ་བྱས་སོ། །རྒྱུད་སྡེ་གོང་མ་
གཉིས་ཀྱི་དབང་བསྐུར་བའི་སློབ་མ་ལ་གྲངས་ངེས་ཡོད་དོ། །
འདི་ནི་གསང་བ་སྤྱི་རྒྱུད་ལས། །མཁས་པས་སློབ་མ་གཅིག་གམ་གསུམ། །ལྔའམ་ཡང་ན་བདུན་དག་
གམ། །ཉི་ཤུ་རྩ་ནི་ལྔ་ཡི་བར། །ཟུང་དུ་མ་གྱུར་ཡོངས་སུ་བཟུང་། །དེ་ལས་ལྷག་པའི་སློབ་མ་ནི། །ཡོངས་སུ་
བཟུང་བར་མི་ཤིས་སོ། །ཞེས་གསུངས་འདི་ནི་ཀུན་ལ་འཇུག །ཅེས་པ། སྤྱི་རྒྱུད་དུ། རྡོ་རྗེ་སློབ་དཔོན་དབང་
བསྐུར་བའི་ཆོ་ག་ལ་མཁས་པས་སློབ་མ་གཅིག་ནས་ཉི་ཤུ་རྩ་ལྔའི་བར་ཟུང་དུ་མ་གྱུར་པ་ལ་སྟ་གོན་བྱ་བར་ཤིས་
ཤིང་། དེ་བས་མང་བ་ཟུང་དུ་གྱུར་པ་བཀྲ་མི་ཤིས་པར་གསུངས་སོ། །ཟུང་དང་ཡ་གྱལ་བཟང་ངན་གྱི་ཐ་སྙད་
རྒྱུད་གཞན་ནས་ཀྱང་གསུངས་ཤིང་། འཕགས་པ་ཀླུ་སྒྲུབ་ཀྱིས། རྟེན་འབྲེལ་འཁོར་ལོ་རྩིས་དང་། རྒྱ་གར་གྱི་
མོའི་བསྟན་བཅོས་དག་ལས་ཀྱང་བྱུང་ངོ་། །འོ་ན་དཔལ་མཆོག་ཏུ། དེ་ལ་འདིར་ནི་སྣོད་དང་སྣོད་མ་ཡིན་པ་
བརྟག་པར་མི་བྱ་སྟེ། སེམས་ཅན་གྱི་ཁམས་མ་ལུས་ཤིང་ལུས་པ་མེད་པ་རྣམས་བདེ་བ་ཆེན་པོའི་རྡོ་རྗེའི་དམ་
ཚིག་འདི་དང་། འདོད་པའི་བསམ་པ་ཡོངས་སུ་རྫོགས་པར་བྱེད་པའི་རྡོ་རྗེའི་སྦྱོར་བས་རྡོ་རྗེ་ཆོས་ཀྱི་མཉམ་པ་
ཉིད་ཀྱི་ཕྱག་རྒྱས་རྒྱས་བཏབ་པ་ཡིན་པའི་ཕྱིར་རོ། །ཞེས་སྣོད་བརྟག་པ་དང་གྲངས་ངེས་མི་དགོས་པར་
གསུངས་སོ་ཞེ་ན། དཀྱིལ་འཁོར་དུ་གཞུག་པར་རུང་བའི་གསུང་ཡིན་ཏེ། སེམས་ཅན་ཐམས་ཅད་དཔལ་
མཆོག་དང་པོའི་རྡོ་རྗེར་དབྱེར་མེད་པའི་ཕྱིར་རོ། །དུས་ཀྱི་འཁོར་ལོར། རིགས་ལྡན་གྱི་རྒྱལ་པོ་འཇམ་དཔལ་
གྲགས་པས།
ཕྱི་རོལ་པའི་དྲང་སྲོང་བྱེ་བ་ཕྲག་དུ་མ་དུས་ཀྱི་འཁོར་ལོའི་དབང་བསྐུར་བར་གསུངས་པ་ནི། འཇམ་
༠དེང་སང་ཆང་ལ་བག་མེད་དུ་སྤྱོད་པ་དག་གྲུབ་ཐོབ་བིརྺ་པས་ཆང་གསོལ་བའི་རྣམ་འཁྲུལ་ཁུངས་སུ་འདྲེན་
པར་བྱེད་དོ། །
གཉིས་པ་གྲངས་ངེས་པའི་རྒྱུ་མཚན་ནི། དེ་བས་ལྷག་པའི་སློབ་མ་ལ། །ཆོ་ག་ཡོངས་སུ་རྫོགས་པར་ནི། །མཚན་
མོ་གཅིག་ལ་ཚར་མི་ནུས། །དེ་ཡི་མཚན་མོ་མ་ཚར་ན། །ཆོ་ག་ཉམས་པར་འགྱུར་བར་གསུངས། །ཞེས་པ། ཉི་
ཤུ་རྩ་ལྔ་ལས་ལྷག་པའི་སློབ་མ་ལ་དབང་བསྐུར་དངོས་གཞིའི་ཆོ་ག་མཚན་མོ་གཅིག་ལ་བསྐུར་བར་མི་ནུས་
ཤིང་། ཆོ་ག་མ་ཚར་ན་ཉམས་པའི་ཉེས་དམིགས་དང་། ཚོར་དུ་མི་རུང་བའི་སྐྱེ་བོ་མང་པོས་རིག་པར་འགྱུར་བ་
དང་། བུམ་པ་དང་རྡོ་རྗེ་དྲིལ་བུ་དང་ཐོད་པ་དང་ཅང་ཏེའུ་ལ་སོགས་གཞན་གྱིས་མཐོང་དུ་མི་རུང་བའི་ཡོ་བྱད་~189~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
རྣམས་ནམ་ལངས་པའི་ཚེ་སྐྱེ་བོ་མང་པོས་མཐོང་བར་འགྱུར་བ་ལ་སོགས་དགག་བྱ་དང་དགོས་པ་དུ་མ་ཡོད་
པའི་ཕྱིར་རོ། །དེང་སང་བླ་མ་འགའ་ཞིག་གི རང་གིས་མ་ལྕོགས་པར་དབང་རྫས་རྣམས་ལག་བརྒྱུད་བྱེད་པ་
དང་། གཡོག་པོ་ལ་བསྐུར་ནས་སླ་ཆོས་བྱེད་པ་དང་། སློབ་མ་སྤྱི་ལ་དབང་རྫས་ལན་ཅིག་རེག་པ་ལ་སོགས་
ལག་ལེན་མ་དག་པ་རྣམས་ཀྱང་དབང་ཞུ་མང་པ་ལས་བྱུང་བའི་སྐྱོན་ཡིན་ནོ། །
དེ་ཡང་གསང་བ་སྤྱི་རྒྱུད་ལས། །ལྷ་ཡང་ཉི་མ་ནུབ་པ་ན། །ངེས་པར་བྱིན་གྱིས་བརླབས་ཀྱིས་འདུ། །ཉི་
མ་ཤར་བར་མ་གྱུར་བར། །མཆོད་ནས་གཤེགས་སུ་གསོལ་བ་ཤིས། །ཞེས་པ། སྤྱི་རྒྱུད་ཆེན་པོ་བཞིའི་ནང་ནས་
དཀྱིལ་འཁོར་དང་དབང་བསྐུར་བ་ལ་སོགས་ཆོ་ག་གཙོ་བོར་སྟོན་པའི་རྒྱུད་དུ། གསང་སྔགས་ཉམས་སུ་ལེན་
པའི་རྣལ་འབྱོར་པ་ལ། སྲུང་བ་དང་། སྐྱོབ་པ་དང་། སྦེད་པ་དང་། རྒྱུད་བྱིན་གྱིས་རློབ་པར་བྱེད་པའི་ཕྱི་ནང་གི་
མཁའ་འགྲོ་ལ་སོགས་ལྷ་རྣམས་ཀྱང་ཉི་མ་ནུབ་ནས་རང་བཞིན་གྱིས་འདུ་ཞིང་དངོས་གྲུབ་སྟེར་བས་མཚན་
མོའི་དུས་སུ་དབང་བསྐུར་བ་དང་གཏོར་མ་སྦྱིན་པ་ལ་སོགས་པ་གསུངས་ཤིང་། ནམ་ལངས་པའི་ཚེ་དཀྱིལ་
འཁོར་གྱི་ལྷ་ལ་གཏང་རག་གི་མཆོད་བསྟོད་དང་། བཟོད་པར་གསོལ་བ་དང་། དགེ་བ་བསྔོ་བ་དང་། གཤེགས་
སུ་གསོལ་བ་སོགས་བྱ་ཞིང་ལས་ཀྱི་རྗེས་མི་མངོན་པར་བྱའོ། །ཞེས་གསུངས་སོ། །
གསུམ་པ་དེ་ལ་ཐེ་ཚོམ་སྤང་པ་ནི། འདི་ནི་བྱ་བའི་རྒྱུད་ཡིན་པས། །གཞན་གྱི་ཆོ་ག་མིན་སྙམ་ན། །གཞན་
རྣམས་ཀུན་ལའང་དེ་འཇུག་པར། །སྤྱི་རྒྱུད་ཉིད་ལས་འདི་སྐད་གསུངས། །ཞེས་པ། སློབ་མའི་གྲངས་ངེས་དང་།
མཚན་མོ་གཅིག་ལ་དབང་རྫོགས་པར་ཟིན་དགོས་པ་ལ་སོགས་ནི། བྱ་བའི་རྒྱུད་ཀྱི་ལུགས་ཡིན་གྱི་གཞན་ལ་
མི་དགོས་སྙམ་ན། རྒྱུད་སྡེ་ཐམས་ཅད་ཀྱི་ཐུན་མོང་དུ་སྤྱི་རྒྱུད་ཉིད་ལས་གསུངས་སོ། །
ཇི་ལྟར་གསུངས་ཞེ་ན། གང་དུ་ལས་ནི་ཡོད་གྱུར་པ། །ལས་ཀྱི་ཆོ་ག་རྣམས་མེད་པས། །དེར་ནི་སྤྱི་རྒྱུད་
དག་ལས་ཀྱང་། །གསུངས་པའི་ཆོ་ག་མཁས་པས་བསྟེན། །དེ་སྐད་གསུངས་ཕྱིར་ཆོ་ག་འདི། །རྒྱུད་རྣམས་ཀུན་
ལ་འཇུག་པ་ཡིན། །ཞེས་པ། རྒྱུད་སྡེ་གང་དུ་དཀྱིལ་འཁོར་བྲི་བ་དང་། དབང་བསྐུར་བ་དང་། རབ་ཏུ་གནས་
པ་དང་། སྦྱིན་བསྲེག་ལ་སོགས་པའི་རྡོ་རྗེ་སློབ་དཔོན་གྱི་ལས་རྣམས་བྱ་བར་གསུངས་ལ། ལས་ཀྱི་ཆོ་ག་
གསལ་པོར་མ་གསུངས་པ་རྣམས་སུ་སྤྱི་རྒྱུད་ནས་གསུངས་པའི་ཆོ་ག་ཇི་ལྟར་འོས་པས་ཁ་བསྐང་ནས་ལྷག་ཆད་
དང་ནོར་འཁྲུལ་མེད་པར་བྱའོ། །ཞེས་གསུངས་སོ། །
བདུན་པ་ལ་བཞི་ལས། དང་པོ་རང་བཟོའི་དཀྱིལ་འཁོར་དུ་དབང་བསྐུར་བས་སྡོམ་པ་མི་ཐོབ་པར་
བསྟན་པ་ནི། དེང་སང་བྱིན་བརླབས་མི་བྱེད་ཅིང་། །དབང་བསྐུར་བྱེད་པ་ཁ་ཅིག་ཀྱང་། །རྫོགས་སངས་རྒྱས་~190~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཀྱིས་གསུངས་པ་ཡིས། །དཀྱིལ་འཁོར་ཆོ་ག་མི་བྱེད་པར། །གཡུང་དྲུང་རིས་ཀྱི་དཀྱིལ་འཁོར་དང་། །ནས་འདྲ་
ལ་སོགས་བྱེད་པ་ཐོས། །འདི་འདྲ་གང་དུ་དབང་བསྐུར་ཡང་། །སྡོམ་པ་ཐོབ་པར་མི་འགྱུར་རོ། །ཞེས་པ།
སྔགས་ཀྱི་སློབ་དཔོན་དབང་བསྐུར་བྱེད་པ་ཁ་ཅིག །རྒྱུད་ནས་གསུངས་པའི་དཀྱིལ་འཁོར་ཆོ་གའི་ལུགས་མི་
བྱེད་པར། བོན་པོའི་དཀྱིལ་འཁོར་ལ་དཔེ་བླངས་ནས་གཡུང་དྲུང་རིས་དང་ནས་འདྲ་རིས་དང་འཇའ་ཚོན་ཕུབ་
ཀྱི་སྦ་ལྟར་བསྐོར་བ་དང་། གྲུ་གསུམ་དང་ཟླ་གམ་མང་པོ་བསྒྲིགས་པའི་དཀྱིལ་འཁོར་བྱེད་དེ་དེ་འདྲར་དབང་
བསྐུར་ཡང་རིག་འཛིན་གྱི་སྡོམ་པ་ཐོབ་པར་མི་འགྱུར་རོ། །
གཉིས་པ་དེའི་རྒྱུ་མཚན་རྟེན་འབྲེལ་མི་འགྲིག་པའི་ཚུལ་ནི། དེ་ཡི་རྒྱུ་མཚན་བཤད་ཀྱིས་ཉོན། །ཕྱི་དང་
ནང་གི་རྟེན་འབྲེལ་གྱི། །སྟོབས་ཀྱི་དཀྱིལ་འཁོར་འབྱུང་བ་ཡིན། །འདི་ལ་རྟེན་འབྲེལ་བསྒྲིག་མིན་ནུས། །དེས་
ན་སངས་རྒྱས་རྣམས་ཀྱིས་བཀག །ཅེས་པ། རང་བཟོའི་དཀྱིལ་འཁོར་དུ་གསང་སྔགས་ཀྱི་སྡོམ་པ་མི་སྐྱེ་བའི་
རྒྱུ་མཚན། ཕྱི་ནང་གསང་བ་དེ་ཁོ་ན་ཉིད་ཀྱི་དངོས་པོའི་གཤིས་ལ་གནས་པའི་སྟོབས་ཀྱིས་རྒྱུད་སྡེ་རྣམས་སུ་
དཀྱིལ་འཁོར་གྱི་དབྱིབས་དང་ཚད་ཁ་དོག་གི་བྱེ་བྲག་མི་འདྲ་བར་འབྱུང་བ་ཡིན་ཅིང་། དེ་དག་མཐུན་པར་བླ་
མ་མཁས་པས་དབང་བསྐུར་བས་རྟེན་འབྲེལ་འགྲིག་ནས་སྡོམ་པ་སྐྱེ་ཞིང་། རྡོ་རྗེའི་ལུས་ལ་ནུས་པ་འཇོག་ཅིང་
སེམས་ལ་རྟོག་པ་བཟང་པོ་སྐྱེ་བའི་རྒྱུར་འགྱུར་བ་ཡིན་ནོ། །གཡུང་དྲུང་རིས་ལ་སོགས་པ་བླུན་བཟོ་ཡིན་པས་
ཅིར་ཡང་མི་རུང་ངོ་། །རྒྱུད་ལས། མི་མཉམ་མེད་པས་གྲུ་བཞི་སྟེ། །ཞེས་པ་གང་ཡང་མ་ཚང་བའི། ཊལ་དེ་འདྲ་
སངས་རྒྱས་ཀྱིས་བཀག་གོ། །
དབང་བསྐུར་བྱེད་པ་ཕལ་ཆེར་ཡང་། །སློབ་མ་བརྒྱ་སྟོང་གྲངས་མེད་ལ། །སྦྱོར་དངོས་རྗེས་ཀྱི་ཆོ་ག་
རྣམས། །སངས་རྒྱས་གསུང་བཞིན་མི་ཤེས་པར། །ཞེས་པ། དེང་སང་དབང་བསྐུར་བའི་ཆོ་ག་བྱེད་པ་ཕལ་ཆེར།
སློབ་མ་མང་པོ་ལ་རྒྱུད་ནས་གསུངས་པའི་སྦྱོར་བ་སྟ་གོན་གྱི་ཆོས་དང་། དངོས་གཞི་དབང་གི་ཆ་ལག་མཐའ་
རྟེན་དང་བཅས་པ་དང་། རྗེས་གསང་བར་གདམས་ཤིང་དཀྱིལ་འཁོར་མཆོད་པ་ལ་སོགས་པ་བྱེད་མི་ཤེས་པར།
མ་འགྲེལ་འགལ་ཞིང་ཉམས་པ་ཡི། །ཆོ་གའི་གཟུགས་བརྙན་བྱེད་པ་ལ། །དབང་བསྐུར་ཡིན་ཞེས་བླུན་
པོ་སྨྲ། །དེ་ཡི་ལུས་ངག་ཡིད་གསུམ་གྱི། །རྣམ་པ་གདོན་གྱིས་བསྒྱུར་བ་ལ། །བྱིན་བརླབས་ཡིན་པར་འཁྲུལ་པ་
མང་། །ཞེས་པ། སྔ་ཕྱི་འཁྲུགས་ཤིང་ལྷག་ཆད་དུ་གྱུར་པས་མ་འབྲེལ་པ་དང་། རྒྱུད་སྡེ་གོང་འོག་གི་ཁྱད་པར་མ་
ཕྱེད་པས་བྱ་རྒྱུད་ལ་རྡོ་རྗེ་སློབ་དཔོན་གྱིས་དབང་བསྐུར་བ་དང་། དབང་རྫས་ལྷར་བསྐྱེད་པ་དང་། མིང་གི་
དབང་བསྐུར་ལ་རྡོར་དྲིལ་རྣམ་སྣང་དུ་བསྐྱེད་པ་ལ་སོགས་ཆོ་ག་འགལ་བ་དང་། ཡེ་ཤེས་དབབ་པའི་དམིགས་~191~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པ་ནོར་བ་དང་། གལ་ཆེ་བ་ཆད་ནས་ཉམས་པ་ལ་སོགས་ལྟར་སྣང་ཙམ་ལ་དབང་བསྐུར་ཡིན་ནོ་ཞེས་མིང་
བཏགས་ནས་བླུན་པོས་བླུན་པོ་སླུ་བའི་ཆོས་ལུགས་ལ་གདོན་གྱིས་སྣང་བ་བསྒྱུར་བའི་ནུས་པ་ཕྲ་མོ་བྱུང་བ་ལ་
བྱིན་བརླབས་ཆེའོ་ཞེས་འཁྲུལ་པ་ཤིན་ཏུ་མང་ངོ་། །
གསུམ་པ་དེ་ལས་བྱུང་བའི་ཡོན་ཏན་བགེགས་ཀྱི་བར་ཆད་ཡིན་པར་བསྟན་པ་ནི། དཔལ་ལྡན་དམ་པ་
དང་པོ་ལས། །ཆོ་ག་ཉམས་པའི་བྱིན་བརླབས་ཀུན། །བགེགས་ཀྱི་ཡིན་པར་རྒྱལ་བས་གསུངས། །ཞེས་པ།
དབང་བསྐུར་གྱི་ཆོ་ག་ཉམས་པ་དང་། བསྐྱེད་རྫོགས་ཀྱི་དམིགས་པ་ནོར་བ་ལ་ཕན་ཡོན་ཆེན་པོ་འབྱུང་བར་
སྣང་བ་ནད་གདོན་ཞི་བ་དང་། ལྷའི་ཞལ་མཐོང་བ་དང་། འདས་མ་འོངས་ལུང་སྟོན་པ་ལ་སོགས་པ་ནི། དུར་
ཁྲོད་ཀྱི་ཤ་ཟ་ལ་སོགས་པ་ལས་ཀྱི་རྫུ་འཕྲུལ་ཡོད་པའི་བགེགས་ཀྱི་བར་ཆད་ཡིན་པར་མདོ་རྒྱུད་མང་པོ་ནས་
གསུངས་ཏེ། བདུད་སྡིག་ཅན་སངས་རྒྱས་དང་མཁན་སློབ་ཀྱི་ཆ་བྱད་བཟུང་ནས་ཡུལ་ཕྱོགས་དང་ཕ་མེས་ལུང་
སྟོན་པ་དང་། རྣལ་འབྱོར་པ་ལ་ནུས་པ་དང་མངོན་ཤེས་བསྐྱེད་ནས་གཞན་ཁྱད་དུ་གསོད་པའི་རློམ་སེམས་
འབྱུང་བ་ལ་སོགས་བར་ཆད་ལ་ཡོན་ཏན་དུ་འཁྲུལ་པར་ངོ་ཤེས་ནས་སྤང་དགོས་སོ། །
བཞི་པ་ཆོ་ག་དག་པ་ལ་སངས་རྒྱས་ཀྱི་བྱིན་བརླབས་འཇུག་པར་བསྟན་པ་ནི། ཆོ་ག་དག་པར་གྱུར་པ་
ལས། །བྱུང་བ་སངས་རྒྱས་བྱིན་བརླབས་ཡིན། །ཞེས་པ། ཆོ་ག་རྣམ་པར་དག་པས་དབང་བསྐུར་བ་དང་། རྗེས་
སུ་གནང་བ་ཐོབ་ན་ཡི་དམ་ལྷའི་བྱིན་བརླབས་ངང་གིས་འབྱུང་བ་ཡིན་ཏེ། རྒྱུད་ལས། དབང་དང་རྗེས་གནང་
ཐོབ་ནས་ནི། །མ་བསྙེན་པར་ཡང་དེ་ལ་ནི། །ལྷ་ནི་འགོ་ཞིང་ཉེ་བར་གནས། །ཞེས་སོ། །
བརྒྱད་པ་ལ་གསུམ་ལས། དང་པོ་དབང་མ་ཐོབ་པར་སྔགས་ཀྱི་སྒོར་འཇུག་པ་དགག་པ་ནི། དབང་
བསྐུར་མེད་ཀྱང་ལམ་ཟབ་མོ། །བསྒོམས་ན་སངས་རྒྱས་འགྲུབ་སྙམ་ན། །དབང་བསྐུར་མེད་པར་ལམ་ཟབ་མོ། །བསྒོམ་པ་
ངན་འགྲོའི་རྒྱུ་རུ་གསུངས། །ཞེས་པ། སྔོན་དུ་དབང་མ་བསྐུར་ཀྱང་རིམ་གཉིས་ཀྱི་ལམ་ཟབ་མོ་བསྒོམས་པ་
འགྲུབ་སྟེ། ལམ་མ་ནོར་བར་ཉམས་སུ་བླངས་པའི་ཕྱིར་སྙམ་ན། དམ་པ་དང་པོར། དབང་བསྐུར་མེད་པར་
སྔགས་འཆད་དང་། །ཟབ་མོའི་དེ་ཉིད་སྒོམ་བྱེད་པ། །དེ་དོན་ལེགས་པར་ཤེས་ན་ཡང་། །དམྱལ་བར་འགྱུར་
ཞིང་གྲོལ་བ་མེད། །ཞེས་པ་དང་། བཤད་རྒྱུད་རྡོ་རྗེ་ཕྲེང་བར། དབང་བསྐུར་མེད་པར་རྒྱུད་འཆད་པ། །སྒྲུབ་བོ་
སྔགས་ཀྱི་དོན་ཤེས་ཀྱང་། །སློབ་དཔོན་སློབ་མ་མཚུངས་པ་ནི། །ཤི་ནས་ངུ་འབོད་ཆེན་པོར་ལྷུང་། །ཞེས་
གསུངས་པས། རྡོ་བ་མཁྲེགས་པའི་ངོས་ལ་སྲན་མའི་འབྲུ་བཞག་པ་བཞིན་ནོ། །
ཕྱག་རྒྱ་ཆེན་པོ་ཐིག་ལེ་ལས། །དབང་མེད་ན་ནི་དངོས་གྲུབ་མེད། །བྱེ་མ་བརྩིར་ལ་མར་མེད་ལྟར། །གང་~192~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་པར་འཆད་བྱེད་པ། །སློབ་དཔོན་སློབ་མ་ཤི་མ་ཐག །དངོས་
གྲུབ་ཐོབ་ཀྱང་དམྱལ་བར་སྐྱེ། །ཞེས་པ། དབང་མ་ཐོབ་པར་རྒྱུད་ཟབ་མོ་འཆད་པ་དང་། ལས་ཚོགས་སྒྲུབ་པ་
ལ་སོགས་བྱེད་ན། འཆར་འབེབས་པ་དང་། འབྱུང་པོ་འདུལ་བ་སོགས་ཐུན་མོང་གི་དངོས་གྲུབ་ཅུང་ཟད་ཐོབ་
ཀྱང་། མཆོག་གི་དངོས་གྲུབ་ཐོབ་པའི་སྐལ་བ་མེད་ཅིང་དམྱལ་བ་ཆེན་པོར་སྐྱེའོ་ཞེས་གསུངས་སོ། །
གཉིས་པ་འབད་པས་དབང་བསྐུར་ཞུ་དགོས་པར་བསྟན་པ་ནི། དེ་བས་འབད་པ་ཐམས་ཅད་ཀྱིས། །བླ་
མ་ལ་ནི་དབང་དོན་ཞུ། །ཞེས་གསུངས་རྒྱུད་སྡེ་གཞན་ལས་ཀྱང་། །དེ་ལྟར་གསུང་ཕྱིར་འབད་པར་བྱ། །དབང་
མ་ཐོབ་པར་སྔགས་ཀྱི་སྒོར་འཇུག་པ་ལ། ཉེས་དམིགས་ཆེན་པོ་གསུངས་པ་དེས་ན། གསང་སྔགས་ཀྱི་ལམ་དུ་
འཇུག་པས་དཀའ་དཔྱད་བླ་མའི་ཞབས་ཏོག་སྒྲུབ་པའི་རྩོལ་བ་ཆེན་པོས་ཐོག་མར་དབང་ཞུས་ནས་གསང་
སྔགས་ལ་འཇུག་པར་བྱའོ། །སངས་རྒྱས་ཐོད་པར། བུ་ཚ་མེད་པའི་ཁྱིམ་བདག་པོ་ཤི་མ་ཐག་ཁང་པ་ནོར་གྱིས་
སྟོངས་པར་འགྱུར་བ་བཞིན་དུ། དབང་མ་ཐོབ་པར་སྔགས་ལ་འཇུག་པ་ཡང་ཤི་མ་ཐག་ཉམས་པར་འགྱུར་
རོ༑ ༑ཞེས་སོགས་གསུངས་སོ། །
གསུམ་པ་རང་བཟོའི་ངན་རྟོག་སྣ་ཚོགས་དགག་པ་ལ་བདུན། དབང་པོའི་ཁྱད་པར་འདོད་པ་དགག །སེམས་
བསྐྱེད་ཙམ་གྱིས་ཆོག་པར་འདོད་པ་དགག །གཏོར་དབང་སྨིན་བྱེད་དུ་འདོད་པ་དགག །དབང་བསྐུར་ལམ་གྱི་
རྟིང་དུ་འཇོག་པ་དགག །ཆོས་མིན་ཐམས་ཅད་དོར་བྱ་ཡིན་པར་བསྟན། དབང་བསྐུར་བྱས་པ་དགོས་མེད་ཡིན་
པ་དགག །ཆོ་ག་མེད་པར་དབང་བཞི་ལེན་པ་དགག་པའོ། །
དང་པོ་ནི། ཁ་ཅིག་གང་ཟག་དབང་པོ་རབ། །སྨིན་བྱེད་ཕག་མོའི་བྱིན་བརླབས་ཡིན། །འབྲིང་དང་ཐ་མ་
དག་ལ་ནི། །དབང་བསྐུར་ཆོ་ག་དགོས་ཞེས་ཟེར། །གང་ཟག་རབ་འབྲིང་གསུམ་ཀ་ལས། །ཕག་མོའི་བྱིན་
བརླབས་སྨིན་བྱེད་དུ། །རྒྱུད་སྡེ་ཀུན་ལས་གསུངས་པ་མེད། །ཅེས་པ། རྡོ་རྗེ་ཕག་མོའི་བྱིན་བརླབས་དབང་པོ་
རབ་ཀྱི་ཆོས་སུ་འདོད་པ་ཁ་ཅིག །གསང་སྔགས་ཉམས་སུ་ལེན་པའི་གང་ཟག་ལ་རིགས་གསུམ་ཡོད་པའི་
དབང་པོ་རྣོ་ཞིང་སྐལ་བ་རབ་ལ་ཕག་མོའི་བྱིན་བརླབས་ཙམ་གྱིས་སྨིན་བྱེད་དབང་གི་གོ་ཆོད་དོ། །འབྲིང་དང་
ཐ་མ་ལ་རྒྱུད་ནས་བཤད་པའི་ཆོ་ག་བྱ་དགོས་པ་ཡིན་ཞེས་ཟེར་ཏེ། དེ་འདྲའི་རྣམ་བཞག་རྒྱུ་དང་གྲུབ་ཐོབ་
རྣམས་ཀྱིས་གསུངས་པ་མེད་དོ། །འོ་ན་ཕྱག་ན་རྡོ་རྗེས་ཨུ་རྒྱན་གྱི་རྒྱལ་པོ་འཁོར་དང་བཅས་པ་ལ་གསང་བ་
འདུས་པའི་དབང་བསྐུར་བ་དང་། དཔལ་ལྡན་འབྲས་སྤུངས་སུ་བཅོམ་ལྡན་འདས་ཀྱིས་རྒྱལ་པོ་ཟླ་བ་བཟང་པོ་
ལ་དབང་བསྐུར་བ་དང་། འཇམ་པའི་རྡོ་རྗེས། སངས་རྒྱས་ཡེ་ཤེས་ཞབས་ལ་དབང་བསྐུར་བ་ལ་སོགས་ཡོད་~193~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དོ་སྙམ་ན།
འཕགས་པ་རྣམས་ཀྱིས་གང་ཟག་རབ། །སྤྲུལ་པ་ཡི་ནི་དཀྱིལ་འཁོར་དུ། །དབང་བསྐུར་མཛད་ཅེས་
གསུངས་པ་ནི། །སྔོན་གྱི་ཆོ་གའི་འཕགས་པའི་ཡིན། །དེང་སང་གང་ཟག་རབ་འབྲིང་ཀུན། །རྡུལ་ཚོན་གྱི་ནི་
དཀྱིལ་འཁོར་དུ། །དབང་བསྐུར་བྱ་བ་གསུངས་མོད་ཀྱི། །གཞན་གྱི་སྨིན་བྱེད་རྒྱུད་ལས་བཀག །ཅེས་པ།
རྒྱལ་པོ་ཨིནྡྲ་བྷོ་དྷི་ལ་སོགས་ཀྱང་སྤྲུལ་པ་ཡིན་པར་གསུངས་ཤིང་། ཡེ་ཤེས་ཀྱི་སྣང་བ་ཙམ་གྱི་དཀྱིལ་འཁོར་
སྤྲུལ་ནས་དབང་བསྐུར་བར་མཛད་པ་ནི་སྔོན་བྱུང་གི་ཆོ་ག་རིགས་གསུམ་མགོན་པོ་ལ་སོགས་པའི་རྣམ་འཕྲུལ་
ཡིན་ནོ། །དེ་ཡང་ཐོག་མར་རྡུལ་ཚོན་གྱི་དཀྱིལ་འཁོར་དུ་དབང་བསྐུར་བའི་ཕྱིར། ས་གཞི་བརྟག་པ་དང་། སྦྱང་
བ་དང་། ཡོངས་སུ་བཟུང་བ་དང་། སྟ་གོན་དུ་གནས་པ་དང་། དེ་བཞིན་དུ་སློབ་མའི་སྣོད་བརྟག་པ་དང་། བློ་
བཅོས་པ་དང་། སྡོམ་པ་སྦྱིན་པ་དང་། སྲུང་བ་ལ་སོགས་པ་རྒྱུད་དང་དབང་ཆོག་རྣམས་ལས་རྒྱས་པར་འབྱུང་བ་
ལྟར། ཐོག་མར་རྡུལ་ཚོན་དང་རས་བྲིས་ལ་སོགས་པའི་ཕྱིའི་དཀྱིལ་འཁོར་དུ་དབང་བསྐུར་ནས་དབང་པོ་རབ་
ལ་ལུས་ཀྱི་དཀྱིལ་འཁོར་དུ་དབང་བསྐུར་བར་གསུངས་ཀྱི། དེ་ལས་གཞན་པའི་དབང་དེ་འདྲ་རྒྱུད་སྡེ་ལས་
བཀག་གོ། །
གཉིས་པ་ལ་གཉིས་ལས། དང་པོ་འདོད་ཚུལ་བསྟན་པ་ནི། ལ་ལ་སེམས་བསྐྱེད་བྱས་པ་ལ། །གསང་
སྔགས་སྒོམ་དུ་འདོད་ཅེས་ཟེར། །འདི་ནི་སྔགས་ཀྱི་འཁྲུལ་ཡིན་ལོ། །ཞེས་པ། རྒྱུད་སྡེའི་དོན་མ་གོ་བར་བློ་
ཁོག་ཆེ་བར་རློམ་པ་ལ། ཐེག་པ་ཆེན་པོའི་སེམས་བསྐྱེད་ནི་སངས་རྒྱས་སྒྲུབ་པའི་ལམ་ཐམས་ཅད་ཀྱི་བརྟེན་
ཡིན་ལ། དེས་གསང་སྔགས་ཀྱི་ལམ་སྒོམས་པས་སྐྱོན་དུ་མི་འགྱུར་ཏེ། སྔགས་ཀྱི་ཐེག་པའི་ནང་གི་བློ་ཡངས་
པའི་འཁྲུལ་མིག་ཆེན་པོ་ཡིན་ནོ། །
གཉིས་པ་ཕྱེ་སྟེ་འཁྲུལ་པ་དགག་པ་ལ་གཉིས་ལས། དང་པོ་བྱ་བའི་རྒྱུད་ཀྱི་རྣམ་གཞག་ནི། འདི་ཡང་ཕྱེ་
སྟེ་བཤད་ཀྱིས་ཉོན། །བྱ་བའི་རྒྱུད་ལ་རྣམ་གསུམ་ཡོད། །དོན་ཡོད་ཞགས་སོགས་འགའ་ཞིག་ལ། །དབང་
བསྐུར་སེམས་བསྐྱེད་མ་ཐོབ་ཀྱང་། །བསྙུང་གནས་ལ་སོགས་བྱེད་ནུས་ན། །གང་ཟག་ཀུན་གྱིས་སྒྲུབ་པར་
གསུངས། །ཞེས་པ། ཐེག་ཆེན་སེམས་བསྐྱེད་གསང་སྔགས་ཀྱི་བརྟེན་དུ་འདོད་པ། རྒྱུད་སྡེ་སོ་སོར་ཕྱེ་ནས་བྱེད་
ཚུལ་ཤེས་དགོས་ཏེ། བྱ་རྒྱུད་ལ་ཡང་ཉམས་སུ་ལེན་ཚུལ་གསུམ་ཡོད་དེ། སྤྱན་རས་གཟིགས་ཀྱི་ཆོ་ག་ལ་
སོགས་ནས་གསུངས་པ་འགའ་ཞིག་ལ་དབང་བསྐུར་དང་སེམས་བསྐྱེད་སྔོན་དུ་མ་སོང་ཡང་གསོ་སྦྱོང་དང་
བསྙུང་གནས་ཙམ་ལ་བརྟེན་ནས་ཀྱང་སྒྲུབ་ཏུ་རུང་བར་གསུངས་ཏེ། སེམས་ཅན་རྣམས་ལ་ནུས་སམ་མི་ནུས་~194~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དྲིས་ཏེ་སྦྱིན་པར་བྱའོ། །ཞེས་པ་དང་། གཞན་དང་འགྲན་པ་དང་། གཞན་ཁྱད་དུ་བསད་པའི་ཕྱིར་འཇུག་
ནའང་། འཕགས་པ་སྤྱན་རས་གཟིགས་ཀྱི་བྱིན་བརླབས་སུ་མཁས་པས་ཤེས་པར་བྱའོ། །ཅིའི་ཕྱིར་ཞེ་ན། དེ་
དག་གི་རྣ་ལམ་དུ་གྲགས་པར་འགྱུར་བའི་ཕྱིར་རོ། །ཞེས་པ་དང་། དུད་འགྲོའི་རྣ་ལམ་དུའང་སྒྲོགས་ཤིག་ཅེས་
སོགས་གསུངས་པའི་ཕྱིར་རོ། །ཨོཾ་མ་ནི་པདྨེ་ཧཱུྃ་ཞེས་པ། བརྒྱ་ལམ་དུ་བྲིས་པ་དང་། མང་པོ་འདུས་པར་
བསྒྲགས་ན་གསང་སྒྲོག་གི་ཉེས་པ་འབྱུང་ཞེས་ཟེར་བའང་གྲགས་ཏེ། གཞུང་ལུགས་འདི་ལྟ་བུ་མ་མཐོང་བའི་
ཁྱད་གསོད་ཡིན་ནོ། །
དམ་ཚིག་གསུམ་བཀོད་ལ་སོགས་པ། །འཇུག་པ་སེམས་བསྐྱེད་ཐོབ་ན་ནི། །ཕྲིན་ལས་འགའ་ཞིག་
སྒྲུབ་པའི་ཕྱིར། །ཆོ་ག་ཤེས་ནས་སྒྲུབ་པར་གནང་། །ཞེས་པ། ཐེག་པ་ཆེན་པོའི་སེམས་བསྐྱེད་དང་སྡོམ་པ་རྒྱུད་
ལ་ལྡན་པས་སྡིག་པ་སྦྱང་བ་དང་། ཞི་རྒྱས་ཀྱི་ཕྲིན་ལས་སྒྲུབ་པ་ལ་སོགས་པའི་ཕྱིར་དུ་དཔལ་རྡོ་རྗེ་གཙོ་འཁོར་
གསུམ་སྒྲུབ་པ་དང་། ཐུབ་པའི་དབང་པོ་མདུན་དུ་བསམས་ནས་དེ་བཞིན་གཤེགས་པའི་ཡི་གེ་བརྒྱ་པ་སྟོང་རྩ་
བརྒྱད་བཟླས་ན་མངོན་སུམ་དུ་ཞལ་མཐོང་བར་འགྱུར་བ་ལ་སོགས་མང་དུ་གསུངས་སོ། །ཁྲུས་དང་གཙང་སྦྲ་
སོགས་མེད་པར་སྤྱོད་ལམ་ཅི་བདེ་བས་འགྲུབ་པར་གསུང་པའི་ཕྱིར་སྤྱོད་པའི་རྒྱུད་ཡིན་པར་ཡང་མི་འགལ་ལོ། །
ལེགས་པར་འགྲུབ་པ་ཡན་ཆད་དུ། །རང་གི་དབང་བསྐུར་མ་ཐོབ་ན། །སེམས་བསྐྱེད་ཐོབ་ཀྱང་གསང་
སྔགས་བཀག །དེ་ཡང་ལེགས་པར་གྲུབ་པ་ལས། །དབང་བསྐུར་མ་བྱས་པ་དག་ལ། །ཆོ་ག་ཤེས་པས་སྔགས་
མི་སྦྱིན། །ཞེས་སོགས་རྒྱས་པར་གསུངས་ལ་ལྟོས། །ཞེས་པ། དབང་བསྐུར་མ་ཐོབ་ན་ཆོ་ག་ཤེས་པ་ཙམ་གྱིས་
གསང་སྔགས་རང་གིས་སྒྲུབ་པ་དང་། གཞན་ལ་སྦྱིན་པ་བཀག་ཅིང་། དཔུང་བཟངས་ལས་ཀྱང་། གང་དག་
རིགས་དང་དབང་བསྐུར་ཆོ་ག་མེད། །གང་དག་དཀྱིལ་འཁོར་དུ་ནི་མ་ཞུགས་དང་། །གང་དག་བྱང་ཆུབ་
སེམས་ནི་མ་བསྐྱེད་པ། །ང་ཡི་གསང་སྔགས་བཟླས་ན་ཕུང་བར་འགྱུར། །ཞེས་སོ། །སྐུ་གསུང་ཐུགས་ཀྱི་
རིགས་གསུམ་ཕྱིའི་རིགས་པ་གཏད་པའི་ཆོ་ག་ཐོབ་པས། རང་གི་ལྷ་རིགས་གང་ཡིན་གྱི་རྗེས་གནང་ཞུས་ནས་
བསྙེན་སྒྲུབ་བྱེད་པར་རུང་ཞིང་། རཏྣ་ཀིརྟིས་གཟུངས་ཐམས་ཅད་ཀྱི་ཆོ་ག་ཀུན་སྣང་གསལ་བར་ལྷ་དུ་མའི་
རིགས་གཏད་ཕྱོགས་གཅིག་ཏུ་བཀོད་པ་ལྟར་ལག་ཏུ་བླང་བར་བྱའོ། །དཀྱིལ་འཁོར་གང་ཡང་རུང་བར་བུམ་
པའི་དབང་དང་། རྡོ་རྗེ་སློབ་དཔོན་གྱི་དབང་ལེགས་པར་ཐོབ་ཅིང་མ་ཉམས་ན། བྱ་བ་དང་སྤྱོད་པའི་རྒྱུད་ཉན་
པ་དང་། རྗེས་གནང་ཞུས་ནས་སྒྲུབ་པ་ལ་ཉེས་པ་མེད་དོ། །དེ་ལས་གཞན་དུ་རྒྱུད་ཉན་པ་དང་། ལྷ་སྒྲུབ་པ་
བཀག་པ་ཡིན་ནོ། །~195~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གཉིས་པ་རྒྱུད་སྡེ་གོང་མའི་དམིགས་གསལ་ནི། ལྷག་མ་རྒྱུད་སྡེ་གསུམ་པོ་ལས། །དབང་བསྐུར་ཐོབ་པ་
མ་གཏོགས་པ། །སེམས་བསྐྱེད་ཙམ་ལ་བརྟེན་པ་དམིགས། །ཡི་དམ་སྒོམ་པར་གསུངས་པ་མེད། །དབང་
བསྐུར་ནང་གི་རྟེན་འབྲེལ་ཡིན། །ཞེས་པ། རྒྱུད་སྡེ་གོང་མ་གསུམ་ལ་རང་ལུགས་ཀྱི་དབང་མ་ཐོབ་པར་ཐེག་
ཆེན་སེམས་བསྐྱེད་ཙམ་ལ་བརྟེན་ནས་རྒྱུད་འཆད་ཉན་བྱེད་པ་དང་། ཡི་དམ་ལྷ་ཡི་སྒོམ་བཟླས་བྱེད་པར་མ་
གསུངས་ཏེ། དབང་བསྐུར་བའི་ཆོ་ག་སློབ་མའི་ལུས་སེམས་ལ་དངོས་གྲུབ་མྱུར་དུ་འགྲུབ་པའི་རྟེན་འབྲེལ་གྱི་
ནུས་པ་རྒྱས་པར་བྱེད་པ་ཡིན་ལ།
སེམས་བསྐྱེད་ལ་ནི་རྟེན་འབྲེལ་མེད། །དེས་ནི་སེམས་བསྐྱེད་བྱས་ན་ཡང་། །གསང་སྔགས་ཟབ་མོ་
སྒོམ་པ་ལ། །ལྟུང་བ་ཡོད་པར་རྒྱལ་བས་གསུངས། །དེ་ཕྱིར་རྣམ་དབྱེ་ཤེས་དགོས་སོ། །ཞེས་པ། སེམས་བསྐྱེད་
ཙམ་ལ་སློབ་མའི་རྒྱུད་ལ་ཕྱི་ནང་གི་རྟེན་འབྲེལ་འགྲིག་པའི་ཆོ་ག་ཚང་བ་མེད་པའི་ཕྱིར་རོ། །དེས་ན་དབང་
བསྐུར་མ་ཐོབ་པའི་གསང་སྔགས་ཟབ་མོ་ཉམས་སུ་ལེན་པའི་འཁྲུལ་རྩིས་ན་དམྱལ་བར་སྐྱེ་བ་ལ་སོགས་པའི་
ཉེས་དམིགས་ཡོད་དོ། །རྒྱུ་མཚན་དེ་ཉིད་ཀྱི་ཕྱིར་ན་རྒྱུད་སྡེ་གོང་འོག་གི་རྣམ་དབྱེ་ཤེས་ནས་ཉམས་སུ་ལེན་
དགོས་སོ། །
གསུམ་པ་ནི། གཏོར་མའི་དབང་བསྐུར་ཞེས་བྱ་དང་། །ཏིང་ངེ་འཛིན་གྱིས་དབང་བསྐུར་ཡང་། །སློབ་
མ་སྨིན་བྱེད་ཆོ་ག་རུ། །རྒྱུད་སྡེ་ཀུན་ལས་གསུངས་པ་མེད། །ཅེས་པ། གཏོར་མ་སློབ་མའི་མགོ་ཐོག་ཏུ་བཞག་
ནས་ཡི་དམ་གྱི་ལྷ་ཡིན་པར་བསྒོམས་ཏེ་ཐིམ་པར་བསམས་པས་དབང་ཐོབ་པར་འདོད་པ་དང་། ཏིང་ངེ་འཛིན་
གྱི་དམིགས་པ་ཙམ་ཕོག་ནས་སློབ་མ་སྨིན་བྱེད་ཀྱི་དབང་ཐོབ་པར་འདོད་པ་དང་། ཨཱ་ལི་ཀཱ་ལིའི་ཡིག་འབྲུ་
སློབ་མ་ལ་ཐིམ་ཞིང་ནང་གང་བས་ཙཎྜ་ལིའི་མན་ངག་དབང་གཉིས་པའི་ལམ་སྒྲུབ་པའི་སྣོད་དུ་རུང་པར་འདོད་
པ་ལ་སོགས་མུ་སྟེགས་ཀྱི་གདམས་པ་དང་། རང་བཟོའི་ཆོ་ག་རྒྱུད་ལས་མ་གསུངས་ཤིང་། བླ་མ་དམ་པ་ལས་
མ་བརྒྱུད་པའི་ཆོས་ལུགས་རྒྱང་རིང་དུ་དོར་བར་བྱའོ། །ནག་པོ་ཆེན་པོ་ལ་སོགས་པའི་བཀའ་སྲུངས་སློབ་མ་ལ་
གཏོད་པའི་ཚེ། གཏོར་མ་སྤྱི་བོར་འཇོག་པའི་ཕྱག་ལེན་ཡོད་པས། ལྷ ྭམ་དཔེ་ཞྭ་ལ་བཀབ་པ་འདྲ་སྟེ། ཆོས་
རྒྱུས་ཆུང་བ་ལྷན་ཅིག་འདུས་ནས་འཁྲུལ་གཞི་ཅུང་ཟད་རེ་ལ་བརྟེན་པའི་རྣལ་འབྱོར་པ་མང་དུ་འབྱུང་བར་སྣང་
ངོ་༑ ༑
བཞི་པ་ནི། འགའ་ཞིག་གསང་སྔགས་ད་ལྟ་སྤྱོད། །དབང་བསྐུར་ཕྱི་ནས་ཁས་ལེན་བྱེད། །འདི་ཡང་
སངས་རྒྱས་བསྟན་པ་མིན། །དབང་མ་ཐོབ་ལ་ཆོས་བཤད་ལ། །སློབ་དཔོན་ལྟུང་བ་ཅན་འགྱུར་ཅིག །སློབ་~196~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མའང་སྔོན་དུ་ཉམས་པར་འགྱུར། །ཉམས་པར་གྱུར་པ་དམ་ཆོས་ཀྱི། །སྣོད་མིན་ཞེས་ནི་རྒྱལ་བས་གསུངས། །ཞེས་
པ༑ ཉེས་པ་ཅན་ཁྲིམས་མུན་དུ་བཅུག་ནས་རྔན་པ་ཕྱིས་ཁས་ལེན་བྱེད་པ་ལྟར། གསང་སྔགས་ཀྱི་ཉམས་ལེན་
ད་ལྟ་བྱས་ནས། སྔོན་དུ་འགྲོ་དགོས་ཀྱི་དབང་བསྐུར་ཕྱིས་ཞུ་བའི་ཁས་ལེན་བྱེད་པ་འདི་འདྲ་དཔོན་སློབ་གཉིས་
ཀ་དུད་འགྲོ་མིའི་ཆ་བྱད་ཅན་གྱི་སྤྱོད་ཡུལ་ཡིན་པས་སངས་རྒྱས་བསྟན་པའི་ཁོངས་སུ་མི་གཏོགས་སོ། །དབང་མ་
ཐོབ་པར་སྣོད་མིན་ལ་ཟབ་ཆོས་བསྟན་ནས་གཉིས་ཀ་ལྟུང་བས་ཉམས་པའི་རྗེས་སུ་དབང་བསྐུར་བྱེད་པར་
རློམ་པ་འདི། འདུལ་བར། ལྷག་པོར་མ་བྱས་པར་སྤངས་པ་ལ་ཟས་སྦྱིན་པས་ལྟུང་བ་འབྱུང་བ་བཞིན་ནོ། །གཞན་
ཡང་དགེ་སློང་གི་སྡོམ་པ་མེད་པར་འདུལ་བའི་ལས་རིགས་བརྒྱ་རྩ་གཅིག་པོ་གང་རུང་གི་གྲལ་དུ་བསྡད་ན་རྐུ་
ཐབས་སུ་གནས་པས་ཕྱིས་དགེ་སློང་གི་སྡོམ་པ་བླངས་ཀྱང་མི་སྐྱེ་བ་དང་། མུ་སྟེགས་ཀྱི་ལྟ་བ་མ་སྤངས་པར་
རབ་ཏུ་བྱུང་བའི་ཆ་ལུགས་བཟུང་ནས་ཆོས་དང་ཟང་ཟིང་གི་ལོངས་སྤྱོད་ཉམས་སུ་མྱོངས་པར་བྱས་ན་མུ་སྟེགས་
ཅན་ཞུགས་པ་ཞེས་བྱ་བ་ཕྱིས་སྡོམ་པའི་སྣོད་དུ་མི་རུང་བ་བཞིན་དུ་འདིར་ཡང་ཤེས་པར་བྱའོ། །
ལྔ་པ་ནི། མདོར་ན་ཆོས་ཀྱིས་ཅི་བྱེད་སོམས། །སངས་རྒྱས་བྱེད་ན་ཆོས་བཞིན་གྱིས། །ཞེས་པ། དབང་
བསྐུར་དང་། བྱིན་བརླབས་དང་ལྷ་བསྒོམ་པ་དང་། གསང་སྔགས་བཟླས་པ་ལ་སོགས་པའི་ཆོས་དེས་ཆེད་དུ་བྱ་
བའི་དོན་ཅི་ཞིག་ཐོབ་པར་འདོད་པ་ཡིན། རང་གི་སེམས་ལ་བརྟག་པར་བྱ་ཞིང་རྫོགས་པའི་སངས་རྒྱས་འདོད་
པ་ཡིན་ན། ཉམས་ལེན་ཀྱང་སངས་རྒྱས་ཀྱི་གསུང་དང་མཐུན་པར་བྱ་དགོས་ཏེ། རྡོ་རྗེ་འཆང་ནས་བླ་མ་མཁས་
པར་རིམ་པར་བརྒྱུད་པའི་གསུང་བཞིན་བསྒྲུབས་པས་སངས་རྒྱས་འགྲུབ་པ་ཡིན་གྱིས། དེ་ལས་གཞན་པས་
འབད་ཀྱང་སྡུག་བསྔལ་བར་འགྱུར་བ་ཁོ་ནའོ། །ཡེ་ཤེས་ཐིག་ལེར། གཅིག་ནས་གཅིག་ཏུ་རིམ་པར་བརྒྱུད། །བླ་མ་
རབ་ཀྱི་ཞལ་ནས་བླངས། །གཞན་དུ་རྟོག་གེའི་ཚོགས་ལ་མཁས། །སྒྲ་ཡི་བསྟན་བཅོས་རྟག་མོས་ལ། །དབང་
གི་མཆོག་ནི་རྣམ་པ་གསུམ། །བླང་བར་མི་བྱ་སྦྱིན་མི་བྱ། །ཡང་དག་འབྲས་བུ་འདོད་པ་ན། །དེ་ནི་རིང་དུ་སྤང་
བར་བྱ། །ཞེས་པ་དང་། རྡོ་རྗེ་སྙིང་པོའི་རྒྱན་དུ། ཡང་དག་དེ་ཉིད་དངོས་པོ་མི་ཤེས་པར། །གསང་སྔགས་སྨྲ་བ་
པོ་ཡིན་ཞེས་བརྗོད་པ། །དེ་དག་མངོན་པའི་ང་རྒྱལ་སྔགས་མཆོག་འཆད། །དེ་ནི་དམ་ཉམས་འདི་དང་ཕ་རོལ་
བརླག །བདུད་ཀྱིས་བཟུང་ནས་ཤི་ནས་དམྱལ་བར་འགྲོ། །ཞེས་གསུངས་སོ། །
དྲུག་པ་ལ་གཉིས་ལས། དང་པོ་བབ་ཅོལ་ཟེར་ཚུལ་བརྗོད་པ་ནི། ལ་ལ་སེམས་ཉིད་མ་གཏོགས་
ན༑ ༑དབང་བསྐུར་ཐོབ་ཀྱང་ཅི་ཕན་ཟེར། །གལ་ཏེ་སེམས་ཉིད་རྟོགས་གྱུར་ན། །དབང་བསྐུར་བྱ་ཡང་མི་
དགོས་ལོ། །ཞེས་པ། སེམས་ཀྱི་དེ་ཉིད་མཐོང་བའི་རྟོགས་ལྡན་དུ་རློམ་པ་ལ་ལ་ན་རེ། རང་སེམས་ཀྱི་གནས་~197~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལུགས་མ་རྟོགས་ན་དབང་བསྐུར་ཐོབ་ཀྱང་འཁོར་བ་ལས་མི་གྲོལ་ལ། རྟོགས་ན་གྲོལ་བའི་ཕྱིར་དབང་བསྐུར་
བ་ལ་དགོས་པ་མེད་ཟེར་ལོ། །
གཉིས་པ་སྟོབས་མཚུངས་ཀྱི་རིག་པས་དགག་པ་ནི། འོ་ན་སེམས་ཉིད་མ་རྟོགས་ན། །སྡོམ་པ་བསྲུངས་
ཀྱང་ཅི་ཞིག་ཕན། །གལ་ཏེ་སེམས་ཉིད་རྟོགས་གྱུར་ན། །སྡོམ་པ་སྲུང་ཡང་ཅི་ཞིག་དགོས། །ཞེས་པ། ཐུགས་མ་
རངས་པར་གྱུར་པས་འོ་ན་ཧ་ཅང་ཐལ་ཏེ། སེམས་ཉིད་རྟོགས་ན་གྲོལ་ཅིང་མ་རྟོགས་ན་མི་གྲོལ་བས་སོ་སོར་
ཐར་པ་ལ་སོགས་པའི་སྡོམ་པ་བསྲུངས་མ་བསྲུངས་ལ་སྐྱོན་དང་ཡོན་ཏན་གང་ཡང་མེད་པར་འགྱུར་ཅིང་། དེ་
བཞིན་དུ།
རྡོ་རྗེ་ཕག་མོའི་བྱིན་བརླབས་ཀྱང་། །སེམས་ཉིད་རྟོགས་ན་བྱ་མི་དགོས། །གལ་ཏེ་སེམས་ཉིད་མ་
རྟོགས་ན། །བྱིན་བརླབས་བྱས་ཀྱང་ཅི་ཞིག་ཕན། །དེ་བཞིན་སེམས་བསྐྱེད་ལ་སོགས་པ། །ཆོ་ག་ཀུན་ལ་ཚུལ་
འདི་མཚུངས། །ཞེས་པ། རྡོ་རྗེ་ཕག་མོའི་བྱིན་བརླབས་བྱས་མ་བྱས་དང་། སེམས་བསྐྱེད་བླངས་མ་བླངས་
ཐམས་ཅད་མཚུངས་པས། བླ་མ་ལ་གསོལ་བ་འདེབས་པ་དང་། ཚོགས་འཁོར་བྱེད་པ་དང་། གནས་ཆེན་
འགྲིམ་པ་ལ་སོགས་དོན་མེད་པར་འགྱུར་རོ། །
དེས་ན་རབ་བྱུང་སྡོམ་པ་དང་། །རྡོ་རྗེ་ཕག་མོའི་བྱིན་བརླབས་དང་། །སེམས་བསྐྱེད་འབད་ནས་བྱེད་
བཞིན་དུ། །དབང་བསྐུར་མི་དགོས་ཞེས་སྨྲ་བ། །གསང་སྔགས་སྤང་བའི་གསང་ཚིག་ཡིན། །ཞེས་པ། རབ་
བྱུང་ལ་སོགས་པའི་སྡོམ་པ་ལེན་པ་དང་། ཕག་མོའི་བྱིན་བརླབས་དང་། སྐྱེ་བོ་མང་པོ་འདུས་པའི་དབུས་སུ་
སེམས་བསྐྱེད་འབོགས་པ་ལ་སོགས་རྩོལ་བ་ཆེན་པོ་བྱེད་བཞིན་དུ་དབང་བསྐུར་བ་མི་དགོས་པར་སྨྲ་བ་ནི། རྡོ་
རྗེ་ཐེག་པའི་བསྟན་པ་ལ་མི་དད་པའི་བརྗེད་བྱེད་ཀྱི་གདོན་གྱིས་ཟིན་པའི་གསང་ཚིག་ཡིན་པས་མཉན་པར་མི་
བྱའོ། །
བདུན་པ་ལ་གཉིས་ལས། དང་པོ་ཟེར་ཚུལ་བརྗོད་པ་ནི། ཁ་ཅིག་ཆོ་ག་མེད་བཞིན་དུ། །བླ་མའི་ལུས་
ཀྱི་དཀྱིལ་འཁོར་ལ། །དབང་བཞི་རྫོགས་པར་ལེན་ཞེས་ཟེར། །ཞེས་པ། བླ་མ་སངས་རྒྱས་ཀུན་འདུས་ཡིན་པ་
དང་། འཁོར་ལོ་སྡོམ་པའི་ལུས་ཀྱི་དཀྱིལ་འཁོར་དུ་དབང་བསྐུར་བའི་ཚུལ་གསུངས་པ་ཙམ་ལ་འཁྲུལ་ནས་
དབང་བསྐུར་བའི་ཚུལ་ཙམ་བྱེད་པ་ཁ་ཅིག །བླ་མའི་ལུས་ཀྱི་དཀྱིལ་འཁོར་དུ་དབང་བཞི་རྫོགས་པར་ལེན་
པའི་དམིགས་པ་ཙམ་བྱའོ་ཞེས་ཟེར་རོ། །
གཉིས་པ་དེ་དགག་པ་ལ་གཉིས་ལས། དང་པོ་སྟོབས་མཚུངས་ཀྱི་རིགས་པས་དགག་པ་ནི། འོ་ན་དགེ་~198~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཚུལ་དགེ་སློང་ཡང་། །བླ་མའི་སྐུ་ལ་ཅིས་མི་ལེན། །སེམས་བསྐྱེད་ཀྱང་ནི་བླ་མ་ཡི། །སྐུ་ཉིད་ལས་ནི་ཐོབ་པའི་
ཕྱིར། །སེམས་བསྐྱེད་ཆོ་ག་ཅི་ཞིག་དགོས། །རྡོ་རྗེ་ཕག་མོའི་བྱིན་བརླབས་ཀྱང་། །བླ་མའི་སྐུ་ལས་ཐོབ་པའི་
ཕྱིར། །ཆོས་སྒོ་བ་ལས་བླང་ཅི་དགོས། །ཞེས་པ། སོ་སོར་ཐར་པའི་སྡོམ་པ་ཡང་བླ་མའི་སྐུ་ལས་ལེན་པར་
རིགས་ཀྱི། མཁན་སློབ་དང་ཆོ་ག་ཁ་བསྐོང་གི་དགེ་སློང་སོགས་པ་དང་ཆོས་གོས་ལྷུང་བཟེད་ལ་སོགས་མཐུན་
རྐྱེན་མང་པོ་བསག་མི་དགོས། དེ་བཞིན་དུ་སེམས་བསྐྱེད་དང་ཕག་མོའི་བྱིན་བརླབས་ལ་སོགས་ཀྱང་། བླ་
མའི་སྐུ་ལ་ལེན་པའི་དམིགས་པ་ཙམ་གྱིས་ཐོབ་པའི་ཕྱིར་ཕག་མགོ་ལ་སོགས་པའི་ཆོ་ག་ཆོས་བསྒོ་བ་ལ་ཟུར་དུ་
བླང་ཅི་དགོས།
དེ་བཞིན་ཆོ་ག་ཐམས་ཅད་ཀྱང་། །བླ་མའི་སྐུ་ལས་བླངས་པས་ཆོག །རྫོགས་སངས་རྒྱས་ཀྱིས་གསུངས་
པ་ཡི། །ཆོ་ག་ཟབ་མོ་ཐམས་ཅད་སྤོངས། །ཞེས་པ། འདུལ་བ་ལུང་དང་། མདོ་རྒྱུད་རྣམས་ལས་གསུངས་པའི་
ཆོ་ག་ཟབ་ཅིང་རྒྱ་ཆེ་བ་ཐམས་ཅད་སྤོངས་ལ། བླ་མའི་སྐུ་ལ་དམིགས་པ་ཙམ་གྱིས་ལོངས་ ཤིག །
གཉིས་པ་སྐབས་དོན་མེད་པར་བསྟན་པ་ནི། གལ་ཏེ་ཆོ་ག་ཉམས་གྱུར་ནའང་། །སོ་སོར་ཐར་དང་
སེམས་བསྐྱེད་ཀྱི། །སྡོམ་པ་ཆགས་པར་མི་འགྱུར་ཅིང་། །རྡོ་རྗེ་ཕག་མོ་ལ་སོགས་པའི། །བྱིན་བརླབས་འཇུག་
པར་མི་འགྱུར་ན། །རིག་འཛིན་སྔགས་ཀྱི་སྡོམ་པ་ཡང་། །དབང་བསྐུར་མེད་ན་ཐོབ་མི་ནུས། །ཞེས་པ། སངས་
རྒྱས་ཀྱིས་གསུངས་པའི་ཆོ་ག་འདུལ་བ་ལྟར་མ་བྱས་ན་སོ་སོར་ཐར་པའི་སྡོམ་པ་མི་འཆགས་ཞིང་། ཐེག་ཆེན་
གྱི་མདོ་སྡེ་ལྟར་མ་བྱས་ན་སེམས་བསྐྱེད་དང་། རྒྱུད་ནས་གསུངས་པ་ལྟར་མ་བྱས་ན་གསང་སྔགས་ཀྱི་སྡོམ་པར་
མི་ནུས་ཏེ། སྲོག་གི་དབང་པོ་འགགས་ན་དབང་པོ་ཐམས་ཅད་དགག་པ་ལྟར་རྡོ་རྗེ་ཕག་མོའི་བྱིན་བརླབས་
སོགས་ཡི་དམ་ལྷའི་རྗེས་གནང་དང་འཁྲུལ་འཁོར་དང་ཕྱིར་བཟློག་ལ་སོགས་རྡོ་རྗེ་སློབ་དཔོན་གྱི་ཆོ་ག་ཐམས་
ཅད་ཀྱང་ཉམས་ཤིང་མི་འགྲུབ་སྟེ་དབང་བསྐུར་རྩ་བ་ཡིན་པའི་ཕྱིར་རོ། །
གསུམ་པ་ནི། དེས་ན་ཆོ་ག་གཞན་དག་ལ། །འབད་པ་ཆེན་པོ་བྱེད་བཞིན་དུ། །དབང་བསྐུར་ཆོ་ག་
འདོར་བྱེད་པ། །ཐབས་ལ་བསླུ་བའི་བདུད་ཡོད་ཅེས། །གསུངས་པ་འདིར་ཡང་དྲན་པར་བྱ། །ཞེས་པ། སོ་སོར་
ཐར་པའི་སྡོམ་པ་འབོགས་པ་ལ་སོགས་པའི་ཆོ་ག་མང་པོ་ལ་འབད་པ་ཆེན་པོ་བྱེད་ཅིང་། སྔགས་ཀྱི་དབང་
བསྐུར་གྱི་ཆོ་ག་སྤོང་བ་སངས་རྒྱས་ཐོབ་པའི་ཐབས་ཁྱད་དུ་གསོད་པ་དང་། ཐབས་མ་ཡིན་པ་ཐབས་སུ་སྟོན་པ་
ནི་ཐབས་ལ་སླུ་བའི་བདུད་ཡིན་པས་དེ་ཤེས་ནས་སྤང་དགོས་སོ། །ཞེས་བཀའ་བསྟན་བཅོས་རྣམ་པར་དག་པ་
ལས་གསུངས་པ་རྣམས་འདིར་དྲན་པར་བྱའོ། །~199~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བཞི་པ་ལ་གསུམ་ལས། དང་པོ་དོན་དམ་གྱི་གནས་ལུགས་ནི། དེ་ཕྱིར་དམ་པའི་དོན་དུ་ནི། །ཆོས་
རྣམས་ཐམས་ཅད་སྤྲོས་བྲལ་ཡིན། །དེ་ལ་ཆོ་ག་གང་ཡང་མེད། །སངས་རྒྱས་ཉིད་ཀྱང་ཡོད་མིན་ན། །ཆོ་ག་
གཞན་ལྟ་སྨོས་ཅི་དགོས། །ཞེས་པ། ཤེས་བྱའི་ཆོས་ཐམས་ཅད་བདེན་པ་གཉིས་སུ་འདུས་ལ། དོན་དམ་པའི་
བདེན་པ་ནི་ཆོས་རྣམས་ཀྱི་རང་བཞིན་གདོད་མ་ནས་མ་བཅོས་པར་གཤིས་ལ་གནས་པ་ལ་དེ་བཞིན་ཉིད་ཅེས་
བྱ་སྟེ། མདོ་ལས། ཇི་ལྟ་བ་དེ་བཞིན་དུ་འདུག་པའི་ཕྱིར་དེ་བཞིན་ཉིད་ཅེས་བྱའོ། །ཞེས་གསུངས་པ་ལྟར་རང་
བཞིན་གྱིས་སྤྲོས་པ་དང་བྲལ་བ་ལ་ངོས་འཛིན་པ་ཡིན་ཏེ། ཨཱརྻ་དེ་བས། རྡོ་རྗེ་གཙུག་ཏོར་གྱི་རྒྱུད་ནས་ལུང་
དྲངས་པར་འཕེལ་བ་དང་འགྲིབ་པ་རྣམ་པར་དག་པ་དང་། ནམ་མཁའ་དང་མཉམ་པ་དང་། དྲི་མ་མེད་པའི་ངོ་
བོ་ཉིད། ཡི་གེ་མེད་པ་དང་། ཚིག་མེད་པ། ལུས་དང་། ངག་དང་ཡིད་དང་བྲལ་བ། ཡོད་པ་མ་ཡིན། མེད་པ་མ་
ཡིན། རྒྱུ་བ་མ་ཡིན། མི་རྒྱུ་བ་མ་ཡིན། སྤྱོད་པ་མ་ཡིན། མི་སྤྱོད་པ་མ་ཡིན། ཐག་རིང་བ་མ་ཡིན། ཐག་ཉེ་བ་མ་
ཡིན། སྟོང་པ་མ་ཡིན། མི་སྟོང་པ་མ་ཡིན། དབུ་མ་ཡང་མ་ཡིན་པ་འདི་ནི་དོན་དམ་པའི་བདེན་པའོ། །
དེ་བས་ན་འདི་ནི་མཆོག་ཏུ་ཟབ་པ་དང་། བརྟག་པར་དཀའ་བ་དང་། སྐྱེ་བ་མེད་པ་དང་། འགག་པ་
མེད་པའོ། །ཞེས་པ་དང་། རྣལ་འབྱོར་ཆེན་པོ་རྒྱུད་གཞན་དག་ལས་ཀྱང་། ཡོད་དང་མེད་པ་གཉིས་ཀའང་
མཐའ་ཡིན་ཏེ། །དག་དང་མ་དག་འདི་ཡང་མཐའ་ཉིད་ཡིན། །དེ་བས་མཐའ་གཉིས་རྣམ་པར་སྤངས་ནས་
ནི༑ ༑མཁས་པས་དབུས་ལའང་གནས་པར་མི་བྱེད་དོ། །ཞེས་དོན་དམ་བདེན་པའི་ངོས་འཛིན་དང་། དེ་སྒོམ་
པའི་ཚུལ་གཉིས་གསུངས་ནས། བསྡུས་པའི་རྒྱུད་དུ། དངོས་པོ་ཐམས་ཅད་དང་བྲལ་བ། །ཕུང་པོ་ཁམས་དང་
སྐྱེ་མཆེད་དང་། །གཟུང་དང་འཛིན་པ་རྣམ་སྤངས་པ། །ཆོས་བདག་མེད་པ་མཉམ་ཉིད་པས། །རང་སེམས་
བཟོད་ནས་མ་སྐྱེས་པ། །སྟོང་པ་ཉིད་ཀྱི་རང་བཞིན་ནོ། །ཞེས་སློབ་མ་ལ་བརྗོད་ནས་ངོ་སྤྲོད་པར་གསུངས་པའི་
ཕྱིར། དོན་དམ་པར་ཆོས་རྣམས་ཀྱི་གནས་ལུགས་རང་བཞིན་གྱིས་སྤྲོས་པ་དང་བྲལ་བ་ལ་སྡོམ་པ་འབོགས་པ་
དང་སེམས་བསྐྱེད་དང་དབང་བསྐུར་གྱི་ཆོ་ག་ལ་སོགས་པ་མེད་ཅིང་། རྫོགས་པའི་སངས་རྒྱས་ཉིད་ཀྱང་
དམིགས་སུ་ཡོད་པ་མ་ཡིན་ན། དེ་ཐོབ་པའི་ཐབས་ཀྱི་ཆོ་ག་གཞན་ལྟ་སྨོས་ཀྱང་ཅི་དགོས། འོན་ཀྱང་ཀུན་རྫོབ་
ཀྱི་བདེན་པ་དང་། དོན་དམ་པའི་བདེན་པ་གཞན་དང་གཞན་མ་ཡིན་པར་འཛིན་པ་ནི་སྤང་བར་བྱ་སྟེ། གསེར་
འོད་དམ་པར། བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དམ་པ་དང་ཀུན་རྫོབ་ཀྱི་བདེན་པ་གཞན་
དང་གཞན་མ་ཡིན་པར་འདོད་པ་དེ་ནི། དཔག་པར་དཀའ་བ་ཡིན་ཏེ། འཕགས་པ་དང་མ་རབས་ཀྱི་སྤྱོད་ཡུལ་
ནི་གཅིག་པ་དང་ཐ་དད་པའི་རང་བཞིན་མ་ཡིན་ཏེ། ཀུན་རྫོབ་ཀྱང་མ་སྤངས་ལ་དོན་དམ་པ་དང་ཡང་བྲལ་བར་~200~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མ་གྱུར་པ་དེ་ནི་ཆོས་ཀྱི་དབྱིངས་ལ་གནས་ཤིང་བྱང་ཆུབ་སེམས་དཔའི་སྤྱད་པ་སྤྱོད་པའོ། །ཞེས་གསུངས་པ་
ལྟར་རོ། །
གཉིས་པ་ཀུན་རྫོབ་བདེན་པའི་རྣམ་བཞག་ནི། རྒྱུ་དང་ལམ་དང་འབྲས་བུ་ཡི། །དབྱེ་བ་ཐམས་ཅད་
ཀུན་རྫོབ་ཡིན། །སོ་སོར་ཐར་དང་བྱང་ཆུབ་སེམས། །དབང་བསྐུར་ལ་སོགས་ཆོ་ག་དང་། །སྒོམ་པའི་དམིགས་
པ་ཇི་སྙེད་དང་། །རྟེན་འབྲེལ་ཟབ་མོ་ཐམས་ཅད་དང་། །ས་དང་ལམ་གྱི་དབྱེ་བ་དང་། །རྫོགས་པའི་སངས་
རྒྱས་ཐོབ་པ་ཡང་། །ཀུན་རྫོབ་ཡིན་གྱིས་དོན་དམ་མིན། །ཞེས་པ། སྤྱིར་རྒྱུ་རྐྱེན་ཚང་བ་ལས་འབྲས་བུ་འབྱུང་བ་
དང་། སངས་རྒྱས་པའི་ཐེག་པ་སོ་སོའི་གཞི་དང་ལམ་དང་འབྲས་བུའི་དབྱེ་བ་དང་། ཁྱད་པར་རྒྱུད་སྡེ་བཞི་པོ་
སོ་སོའི་དབང་དང་། ལམ་དང་ཕྲིན་ལས་རབ་འབྱམས་སྒྲུབ་པའི་ཐབས་ལ་སོགས་པ་ཀུན་རྫོབ་རྟེན་འབྲེལ་གྱི་
ཆོས་ཉིད་རྒྱུ་འབྲས་མི་བསླུ་བའི་ངོས་ནས་འཇོག་པ་ཡིན་ནོ། །བསྟན་བཅོས་འདིར་སྡོམ་པ་གསུམ་གྱི་དབྱེ་བ་
དང་། ནོར་པ་སུན་དབྱུང་བའི་རིགས་པ་སྣ་ཚོགས་བཀོད་པ་དང་། ཉན་ཐོས་ཀྱི་ཐེག་པར་བདེན་པ་བསྒོམ་པ་
དང་། ཐེག་པ་ཆེན་པོར་བྱམས་སྙིང་རྗེ་དང་། བྱང་ཆུབ་ཀྱི་སེམས་བསྒོམ་པ་དང་། མ་རིག་པའི་རྐྱེན་གྱིས་འདུ་
བྱེད་ལ་སོགས་པ་ཕྱི་ནང་གི་རྟེན་འབྲེལ་ཟབ་མོ་རྣམས་དང་། ཐེག་པ་ཆེ་ཆུང་གིས་ས་དང་ལམ་གྱི་རྣམ་གཞག་
དང་། གསང་སྔགས་དང་ཕ་རོལ་ཏུ་ཕྱིན་པའི་ལམ་ལ་བརྟེན་ནས་སངས་རྒྱས་སྒྲུབ་པའི་ཚུལ་ལ་སོགས་པ་
ཐམས་ཅད་ཀུན་རྫོབ་བདེན་པའི་ངོས་ནས་གསུངས་པ་ཡིན་གྱི། དོན་དམ་བྱ་བྱེད་དང་བྲལ་བའི་ངོས་ནས་
གསུངས་པ་མ་ཡིན་ཏེ། མི་འགལ་བར་ཉམས་སུ་ལེན་པ་ཡིན་ནོ། །ཐེག་པ་ཆེན་པོ་ལ་དད་པ་བསྒོམ་པའི་
མདོར། བྱང་ཆུབ་སེམས་དཔའི་དད་པ་ཡིད་ཆེས་པས་འཇུག་པ་ནི། ཟབ་ཅིང་རྒྱ་ཆེ་བའི་ཆོས་བསྟན་པ་རྣམས་
ལ་ཐོག་མ་ཁོ་ནར་ཡོད་པར་མོས་ཏེ། རྫོགས་པའི་སངས་རྒྱས་རྣམས་ཀྱི་བྱང་ཆུབ་ཇི་ལྟ་བར་དེ་དག་གི་ཆོས་
བསྟན་པའང་ཡོད། ཟབ་ཅིང་རྒྱ་ཆེ་བ་འབྲས་བུ་དང་བཅས་པའང་ཡོད་པར་མོས་སོ། །ཞེས་པ་དང་། བདེན་
གཉིས་བསྟན་པའི་མདོར། དོན་དམ་པར་ན་ཉོན་མོངས་པ་རྣམས་ཀྱང་ཉོན་མོངས་པ་མ་ཡིན་ནོ། །ཀུན་རྫོབ་ཏུ་
ན་ཚུལ་བཞིན་མ་ཡིན་པ་ཡིད་ལ་བྱེད་པ་ནི་འཁོར་བའི་སྒོའོ། །ཚུལ་བཞིན་ཡིད་ལ་བྱེད་པ་ནི་མྱ་ངན་ལས་
འདས་པའི་སྒོའོ། །ཞེས་སོ། །
གསུམ་པ་ཤེས་ནས་བླང་དོར་བྱ་བ་ནི། དེ་འདྲའི་དབྱེ་བ་ཤེས་ནས་ནི། །ཆོ་ག་བྱེད་ན་ཐམས་ཅད་
ཀྱིས། །མིན་ན་ཐམས་ཅད་དོར་བར་བྱོས། །ཆོ་ག་ལ་ལ་དགོས་བཞིན་དུ། །ལ་ལའི་ཆོ་ག་མི་དགོས་ཞེས། །སྨྲ་
བ་མཁས་པའི་བཞད་གད་གནས། །སངས་རྒྱས་བསྟན་པའང་དཀྲུགས་པ་ཡིན། །བདུད་ཀྱིས་བྱིན་བརླབས་~201~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཞེས་བྱ་བའང་། །འདི་འདྲའི་རིགས་ཅན་ཡིན་པར་གསུངས། །ཞེས་པ། བདེན་པ་གཉིས་ཀྱི་གནས་ལུགས་དོན་
དམ་སྤྲོས་པ་དང་བྲལ་བ་དང་། ཀུན་རྫོབ་རྒྱུ་འབྲས་ཀྱི་བླང་དོར་མི་འགལ་བའི་རྣམ་དབྱེ་གསུང་རབ་ཀྱི་
དགོངས་པ་ལེགས་པར་ཤེས་ནས། ཐེག་པ་གོང་འོག་གི་ཆོ་ག་བྱེད་ན་ཐམས་ཅད་སངས་རྒྱས་ཀྱི་གསུང་དང་
མཐུན་པར་གྱིས། དེ་ལྟ་མིན་ན་ལག་ལེན་ཐམས་ཅད་མཉམ་དུ་དོར་བར་བྱོས། རབ་བྱུང་དང་སེམས་བསྐྱེད་
དང་ཕག་མོའི་བྱིན་བརླབས་ཀྱི་ཆོ་ག་ལ་སོགས་ལ་ལ་བྱེད་དགོས་ལ། རྒྱུད་ནས་གསུངས་པའི་དབང་བསྐུར་མི་
དགོས་པར་སྨྲ་བ་འདི་འདྲའི་སྨྱོན་ཚིག །དོན་དམ་ཐུགས་སུ་ཆུད་པའི་འཕགས་པ་རྣམས་དང་། མདོ་རྒྱུད་ལ་
མཁས་པའི་སྐྱེས་བུ་རྣམས་ཀྱིས་ཁྲེལ་བའི་བཞད་གད་ཀྱི་གནས་སུ་གྱུར་ཅིང་། རྫོགས་པའི་སངས་རྒྱས་ཀྱི་
བསྟན་པ་ལུང་དང་རྟོག་པའི་ཆོས་ཐམས་ཅད་དཀྲུག་པའི་སྡིག་པ་ཆེན་པོ་འབྱུང་བར་ངེས་སོ། །གསུང་རབ་
མཐའ་དག་ནས་དམ་པའི་ཆོས་ལ་བདུད་ཀྱིས་བྱིན་གྱིས་བརླབས་པའི་བར་དུ་གཅོད་པ་མང་དུ་འབྱུང་ངོ་ཞེས་
གསུངས་པའང་འདི་འདྲ་ཡིན་ཏེ། མདོ་སྡུད་པར། ཆོས་བཏང་ནས་ནི་ཆོས་མིན་བྱ་བ་སྤྱོད་འགྱུར་བ། །ལམ་
བོར་ལམ་གོལ་འགྲོ་བ་འདི་ནི་བདུད་ཀྱི་ལས། །ཞེས་གསུངས། ཡུམ་རྒྱས་པར་སྐྱོན་བཞི་བཅུ་རྩ་དྲུག་ལ་
སོགས་སྟོན་པའི་སྐབས་དང་། ཕལ་པོ་ཆེའི་བདུད་ལས་ཀྱི་ལེའུར་ཡང་གསུངས་སོ། །
ལྔ་པ་ལ་བཞི་ལས། དང་པོ་འཁྲུལ་པ་ངོས་བཟུང་བ་ནི། ཁ་ཅིག་བྱ་རྒྱུད་ལ་སོགས་ལའང་། །དབང་
བཞིའི་ཆོ་ག་བྱེད་པ་དང་། །དོན་ཡོད་ཞགས་པ་ལ་སོགས་ལའང་། །རིམ་གཉིས་སྒོམ་པར་བྱེད་པ་ཐོས། །འདི་
ཡང་སངས་རྒྱས་དགོངས་པ་མིན། །ཞེས་པ། རྒྱུད་སྡེ་སོ་སོ་ལ་དབང་དང་ཉམས་ལེན་གདུལ་བྱའི་བློ་རིགས་
དང་བསྟུན་ནས་ཐ་དད་དུ་གསུངས་པའི་ཁྱད་པར་མ་ཕྱེད་པར་གསང་སྔགས་ལ་འཇུག་པར་འདོད་པ་ཁ་ཅིག །བྱ་
སྤྱོད་ཀྱི་དབང་ལའང་རྡོ་རྗེ་སློབ་དཔོན་གྱི་དབང་དང་། རྣལ་འབྱོར་རྒྱུད་ལའང་དབང་གོང་མ་གསུམ་བསྐུར་བ་
དང་། རིམ་པ་གཉིས་ཀྱི་ཉམས་ལེན་བླ་མེད་ཀྱི་རྒྱུད་བཞིན་སྦྱར་ནས་སྒོམ་པའང་། རྫོགས་པའི་སངས་རྒྱས་ཀྱི་
གསུང་རབ་དང་མི་མཐུན་ནོ། །འདིར་ལྷ་སྒོམ་པ་ཙམ་དང་སྟོང་པ་ཉིད་བློ་ཡུལ་དུ་བྱེད་པ་ཙམ་ལ་རིམ་པ་གཉིས་
སྒོམ་པར་འདོད་ན། དེ་ནི་རྒྱུད་སྡེ་འོག་མ་རྣམས་ལ་མི་རུང་བར་བཤད་པ་མ་ཡིན་གྱི། ལྷའི་བསྐྱེད་ཚུལ་བླ་མེད་
ཀྱི་རྒྱུད་ལས་འབྱུང་པ་ལྟར་བྱེད་པ་དང་། རྫོགས་རིམ་ཡང་དབང་གོང་མ་གསུམ་གྱི་ལུགས་དང་བསྲེས་ནས་
བྱེད་པ་བཀག་པ་ཡིན་ནོ། །
གཉིས་པ་དེའི་རྒྱུ་མཚན་བཤད་པ་ནི། །དེ་ཡི་རྒྱུ་མཚན་འདི་ལྟར་ཡིན། །བྱ་སྤྱོད་རྣལ་འབྱོར་རྒྱུད་གསུམ་
ཁར། །དབང་བཞི་དང་ནི་རིམ་གཉིས་མེད། །གལ་ཏེ་ཡོད་ན་དེ་དག་ཀྱང་། །རྣལ་འབྱོར་ཆེན་པོ་ཉིད་དུ་འགྱུར། །དབང་~202~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བཞི་དང་ནི་རིམ་པ་གཉིས། །རྣལ་འབྱོར་ཆེན་པོའི་ཁྱད་ཆོས་ཡིན། །ཞེས་པ། རྒྱུ་སྡེ་འོག་མ་གསུམ་དུ་དབང་
བཞི་རྫོགས་པར་བསྐུར་བ་དང་། སྲིད་པར་སྐྱེ་བ་སྦྱོང་བའི་དབང་བཞི་ཚང་བའི་བསྐྱེད་རིམ་དང་། སྲིད་པར་སྐྱེ་
བའི་རྒྱུ་ལས་ཉོན་མོངས་པ་སྦྱོང་བའི་རྫོགས་རིམ་སྦས་པའི་ཚུལ་གྱིས་བཤད་པ་དང་། སྒྲ་ཇི་བཞིན་མ་ཡིན་པར་
གསུངས་པའི་ལམ་ཐམས་ཅད་བསྟན་པ་མེད་དེ། དེ་རྣམས་བསྟན་པའི་སྣོད་དུ་རུང་བའི་གདུལ་བྱ་ལ་རྣལ་
འབྱོར་བླ་ན་མེད་པའི་རྒྱུད་བསྟན་པ་ཡིན་པས་བླ་མེད་ཀྱི་ཁྱད་ཆོས་དེ་དག་ཚང་བར་ཡོད་ན་འོག་མའི་རྒྱུད་དུ་
འགལ་བའི་ཕྱིར་རོ། །
གསུམ་པ་གོ་སླའི་དཔེ་དོན་སྦྱར་བ་ནི། །གྲུབ་མཐའི་རྣམ་དབྱེ་མི་ཕྱེད་ཅིང་། །རྒྱུད་སྡེ་རིམ་པ་མི་ཤེས་
པའི། །རྣམ་དབྱེ་ལེགས་ལེགས་འདྲ་ན་ཡང་། ། ལྷ ྭམ་དཔེ་ཞྭ་ལ་བཀབ་པ་བཞིན། །ཞེས་པ། ཉན་ཐོས་བྱེ་བྲག་
ཏུ་སྨྲ་བ་གཟུགས་སོགས་ཕྱི་རོལ་གྱི་སྐྱེ་མཆེད་དེ། མིག་སོགས་དབང་པོ་གཟུགས་ཅན་གྱི་དངོས་སུ་འཛིན་ཅིང་།
དེ་ལ་བརྟེན་པའི་དབང་ཤེས་ཀྱིས་མཐོང་བ་དང་། ཐོས་པ་ལ་སོགས་པར་འདོད་པ་ལྟར། ཕྱི་རོལ་གྱི་ལྷའི་
གཟུགས་མིག་གི་དབང་པོའི་ཡུལ་དུ་སྣང་བ་ལ། ཡི་དམ་གྱི་ལྷ་དངོས་སུ་མཐོང་བར་ངེས་ཤེས་དྲངས་ནས་སྒོམ་
པར་བྱ་བའི་རྒྱུད་དང་། མདོ་སྡེ་པ་ཕྱི་རོལ་དོན་ཁ་དོག་གི་རྡུལ་ཕྲན་འདུས་པའི་དབྱིབས་རགས་པ་བཟུང་ཡུལ་
དུ་བྱས་ནས་དེའི་རྣམ་པ་དངོས་སུ་རིག་པའི་རྣམ་ཤེས་ཀྱི་ཡུལ་འཛིན་པར་འདོད་པ་ལྟར། རང་དང་མདུན་
བསྐྱེད་ཀྱི་གཟུགས་གཉིས་ལ་ལྷར་སྒོམ་པ་སྤྱོད་པའི་རྒྱུད་དོ། །ཨཱརྻ་དེ་བའི་ཞལ་སྔ་ནས། ཤེས་པ་རྣམ་ཤེས་སྐྱེ་
མཆེད་ནི། །དབང་པོའི་སྤྱོད་ཡུལ་སྣང་བ་མིན། །ཞེས་སོ། །སྡེ་པ་འདི་ནི་སྒོ་དྲུག་པ་དང་བཟང་པོ་སྤྱོད་པ་ལ་
སོགས་པའི་མདོ་སྡེ་སྒྲ་ཇི་ལྟ་བ་བཞིན་ཁས་ལེན་ཅིང་མདོ་སྡེ་དེ་དང་དེ་དག་གི་རྗེས་སུ་འབྲང་བས་མདོ་སྡེ་པ་སྟེ།
མིང་གཞན་ནི་དཔེས་སྟོན་པ་ལ་མཁས་པའི་ཕྱིར་དཔེ་སྟོན་པ་ཞེས་བྱ་སྟེ། བྱེ་བྲག་སྨྲ་བ་ལ་སོགས་པ་རྣམས་
ལས་བློ་ཞིབ་པས་ན་མཁས་པ་རྣམས་ཞེས་བྱ་སྟེ། དགེ་བ་ཡང་དག་པར་རྫོགས་པའི་བྱང་ཆུབ་ཏུ་བསྔོ་བ་དང་།
སྨོན་ལམ་གྱི་མྱ་ངན་ལས་འདས་པའི་ཉན་ཐོས་ཡིན་པས་ལོ་བརྒྱད་ཁྲིར་ལྡང་བས་མཁས་པའོ། །ཞེས་སློབ་
དཔོན་བྱང་ཆུབ་བཟང་པོའི་འགྲེལ་པ་ལས་བྱུང་བས། བསྟན་པ་འདི་ལ་ལྷག་མེད་དུ་མྱ་ངན་ལས་འདའ་བའི་ཚེ།
རྒྱལ་བ་མ་ཕམ་པ་སངས་རྒྱས་པའི་དུས་སུ་ཐེག་པ་ཆེན་པོའི་ལམ་དུ་ཞུགས་ནས་རྒྱལ་སྲས་ཀྱི་སྤྱོད་པ་ལ་སློབ་
པར་གྱུར་ཅིག་ཅེས་སྨོན་ལམ་བཏབ་པ་ཡིན་ནོ། །དེས་ན་རྣམ་གྲངས་ཀྱི་བྱང་ཆུབ་སེམས་དཔའ་ཞེས་ཀྱང་
བྱའོ། །སེམས་ཙམ་པ་ཕྱི་རོལ་དོན་དུ་སྣང་བ་རྣམས་སེམས་ཀྱི་བག་ཆགས་ལས་བྱུང་བ་ཡིན་ལ། སེམས་རང་
རིག་ཅིང་གསལ་བའི་བདག་ཉིད་དུ་འདོད་པ་ལྟར་ཡོ་གའི་རྒྱུད་དུ། བདག་དམ་ཚིག་པ་ལ་ཡེ་ཤེས་པ་བཅུག་~203~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ནས་ཕྱག་རྒྱས་བཏབ་སྟེ། བདག་ཉིད་ལྷའི་ང་རྒྱལ་བརྟན་པོས་སྔགས་བཟླས་སོགས་བྱེད་དོ། །དབུ་མ་པ་ཆོས་
ཐམས་ཅད་བདེན་མེད་ཡིན་ཀྱང་རྟེན་འབྲེལ་གྱི་སྣང་བ་སྒྱུ་མ་ལྟ་བུ་མི་འགོག་པ་ལྟར། རང་དམ་ཚིག་པ་ལ་ཡེ་
ཤེས་པ་བཅུག་ནས་གཤེགས་སུ་གསོལ་བ་ལ་སོགས་པ་མི་བྱེད་པར་ཡུལ་དང་ཡུལ་ཅན་ཐམས་ཅད་ལྷར་ངོ་
ཤེས་པའི་ངང་ནས་སྤྱོད་ལམ་ལ་འཇུག་གོ། །དེ་ལྟར་ན་སངས་རྒྱས་པའི་གྲུབ་མཐའ་དང་རྒྱུད་སྡེ་བཞིའི་ལྷ་
བསྒོམ་ཚུལ་ཆ་འདྲ་བར་ཉམས་སུ་ལེན་པ་ལ་སོགས་མཁས་པའི་ཚུལ་དང་མཐུན་པའི་རྣམ་དབྱེ་མི་ཤེས་པར།
ལྷ་སྒོམ་པ་དང་དབང་བསྐུར་ལུགས་འགྲིགས་ལ་ལེགས་པ་མཛེས་མཛེས་ལྟ་བུ་ཤེས་ནའང་ཞྭ་བཟོ་བའི་དཔེ་
ལྷམ་ལ་བླངས་པ་ཡིན་ཏེ། མཇུག་མ་བཅད་ནས་མགོ་བོའི་རྒྱན། །སྨྱོན་པ་མིན་པ་སུ་ཞིག་བྱེད། །ཅེས་པ་ལྟར་
རོ༑ ༑
བཞི་པ་མ་འཁྲུལ་པའི་ཕན་ཡོན་བརྗོད་པ་ནི། དེས་ན་རྒྱུད་སྡེ་བཞི་པོ་ཡི། །དབང་དང་ལམ་གྱི་དབྱེ་བ་
ལ༑ ༑མི་འདྲའི་དབྱེ་བ་རྣམ་བཞི་ཡོད། །རང་རང་ཆོ་ག་བཞིན་བྱས་ན། །དེ་ནས་གསུངས་པའི་དངོས་གྲུབ་
འབྱུང་། །ཞེས་པ། གོང་དུ་འཁྲུལ་པ་དང་མ་འཁྲུལ་པའི་བྱེ་བྲག་ལེགས་པར་ཕྱེ་བ་ལྟར། རྒྱུད་སྡེ་གོང་འོག་
རྣམས་ལ་དབང་བསྐུར་བའི་ཆོ་ག་དང་། དབང་ལམ་དུ་བྱེད་པའི་ཁྱད་པར་བཞི་ཡོད་པ་རྣམས་རང་རང་གི་རྒྱུད་
དང་སྒྲུབ་ཐབས་དང་། གྲུབ་པ་བརྙེས་པའི་རྣལ་འབྱོར་གྱི་དབང་ཕྱུག་རྣམས་ཀྱི་གཞུང་ལུགས་དང་མཐུན་པར་
བསྒྲུབས་ན། མཆོག་དང་ཐུན་མོང་གི་དངོས་གྲུབ་ཐམས་ཅད་རྒྱུད་ལས་གསུངས་པ་ལྟར་ཐོབ་པ་ཡིན་ནོ། །
དྲུག་པ་ལ་གཉིས་ལས། དང་པོ་བླུན་པོའི་འདོད་པ་བརྗོད་པ་ནི། ལ་ལ་དབང་བསྐུར་མ་བྱས་ཀྱང་། །གལ་
ཏེ་སྔགས་ལ་མོས་ཐོབ་ན། །དེ་ཉིད་ཆོས་ཀྱི་སྒོ་ཡིན་པས། །གསང་སྔགས་སྒོམ་དུ་རུང་ཞེས་ཟེར། །ཞེས་པ།
ཆོས་ཀྱི་གནད་མ་གོ་བའི་བླུན་དད་ཙམ་ལྷུར་ལེན་པའི་གང་ཟག་ལ་ལ། ཆོས་གང་ལ་མོས་གུས་ཡོད་པ་དེའི་ཚེ་
སྔོན་ནས་བསགས་པའི་སྐལ་བ་ཡོད་པ་ཡིན་པས། ཚེ་འདིར་དབང་བསྐུར་བ་དང་། ལུང་ལེན་པ་ལ་སོགས་མ་
བྱས་ཀྱང་ཉམས་སུ་བླངས་པས་ཆོག་གོ་ཞེས་ཟེར། དེ་སུན་དབྱུང་བ་ལ་གསུམ་ལས།
དང་པོ་སྡོམ་པས་མཚོན་པ་ནི། །འོ་ན་སྡོམ་པ་མ་ཐོབ་ཀྱང་། །རབ་ཏུ་བྱུང་ལ་མོས་པ་ཉིད། །སྡོམ་པ་ལེན་
པའི་སྒོ་ཡིན་པས། །སྡོམ་པ་བསྲུངས་པས་ཆོག་གམ་ཅི། །ཞེས་པ། འོ་ན་ཞེས་མ་རངས་པར་བསྟན་ནས།
བཙུན་པ་ལ་མོས་པ་ཉིད་ཆོས་དེའི་སྒོ་ཡིན་པས་མཁན་སློབ་ཀྱི་དྲུང་དུ་སྡོམ་པ་མ་བླངས་པར་བསྲུངས་པས་ཆོག་
གམ་སོམས་ཤིག །
གཉིས་པ་སེམས་བསྐྱེད་ཀྱིས་མཚོན་པ་ནི། ~204~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སེམས་བསྐྱེད་སྡོམ་པ་མ་ཐོབ་ཀྱང་། །སེམས་བསྐྱེད་པ་ལ་མོས་པ་ཉིད། །བྱང་ཆུབ་སྤྱོད་པའི་སྒོ་ཡིན་
པས། །སེམས་བསྐྱེད་བླང་ཡང་ཅི་ཞིག་དགོས། །ཞེས་པ། འཇུག་པ་སེམས་བསྐྱེད་མ་ཐོབ་ཀྱང་། དེ་ལ་མོས་པ་
དེ་ཉིད་རྒྱལ་སྲས་ཀྱི་སྤྱོད་པ་ལ་འཇུག་པའི་སྒོ་ཡིན་པས་སེམས་བསྐྱེད་ལེན་པའི་ཆོ་ག་ཅི་ཞིག་དགོས་ཞོག་ཅིག །
གཉིས་པ་ཞིང་ལས་ཀྱིས་མཚོན་པ་ནི། །དེ་བཞིན་སོ་ནམ་མ་བྱས་ཀྱང་། །ལོ་ཏོག་ལ་ནི་མོས་པ་
ཉིད། །བཟའ་རྒྱུ་ཟ་བའི་སྒོ་ཡིན་པས། །སོ་ནམ་ལ་ཡང་འབད་ཅི་དགོས། །འདི་འདྲའི་རིགས་ཀྱི་ཆོས་ལོག་
ཀུན། །དེ་འདྲའི་རིགས་ཀྱིས་སུན་དབྱུང་ངོ་། །ཞེས་པ། ལོ་ཏོག་བཟང་པོ་ལ་འབྱུང་བར་འདོད་པའི་འདུན་པ་
ཉིད་ཟན་དང་ཆང་མང་པོ་འབྱུང་བའི་སྒོ་ཡིན་པས། ཞིང་འདེབས་པའི་རྩོལ་བ་དོར་ལ་བཟའ་འཐུང་ཁོ་ན་གྱིས་
ཤིག །འདོད་པའི་དོན་གྲུབ་ན་ལེགས་སོ། །མུན་སྤྲུལ་གྱི་ཆོས་ལུགས་ཕྱིན་ཅི་ལོག་འདི་འདྲའི་རིགས་གཞན་
དག་ཀྱང་གོ་བདེ་བའི་སུན་འབྱིན་འདི་ལྟ་བུས་ཚར་གཅད་པར་བྱའོ། །
བདུན་པ་ལ་གསུམ་ལས། དང་པོ་ཇི་ལྟར་འཁྲུལ་ཚུལ་བརྗོད་པ་ནི། དེས་ན་ཆོས་སྒོ་ཞེས་བྱ་བ། །འདི་
ཡི་མིང་གིས་འཁྲུལ་གཞི་བྱས། །དབང་བསྐུར་ཆོས་སྒོ་ཙམ་ཡིན་གྱི། །འཚང་རྒྱ་བ་ཡི་ཆོས་གཞན་ཞིག །སྒོམ་རྒྱུ་
ལོགས་ན་ཡོད་དོ་ཞེས། །བླུན་པོ་རྣམས་ཀྱིས་མུན་སྒོམ་བྱས། །ཞེས་པ་བོད་ཀྱི་ཕྱག་རྒྱ་བར་གྲགས་པ་རྣམས་
ཀྱིས། ཆོས་སྒོ་བྱེད་པ་ཞེས་བྱ་བའི་མིང་ཞིག་དབང་བསྐུར་བ་ལ་བཏགས་པས། ཆོས་རྒྱུས་མེད་པ་རྣམས་འཁྲུལ་
གཞི་བྱས་ནས་གསང་སྔགས་ཀྱི་དབང་བསྐུར་འདི་ཆོས་ཉམས་སུ་ལེན་པའི་སྒོ་འབྱེད་ཙམ་ཡིན་གྱིས། སངས་
རྒྱས་སྒྲུབ་པའི་ལམ་ཟབ་མོ་ཞིག་དེར་མ་འདུས་པ་ལོགས་ན་ཡོད་པ་ཡིན་ནོ། །སྙམ་དུ་མོན་ཡུལ་ཀླ་ཀློ་བླུན་པོའི་
སྒོ་བ་ལྟར་བྱས་སོ། །
གཉིས་པ་འཁྲུལ་པ་བསལ་བའི་ཚུལ་ནི། འོ་ན་དགེ་སློང་སྡོམ་པ་ཡང་། །དགེ་སློང་བྱེད་པའི་སྒོ་ཡིན་
གྱི༑ ༑དགེ་སློང་སྡོམ་པ་ངོ་བོ་ཞིག །གཞན་ན་བཙལ་དུ་ཡོད་དམ་ཅི། །དེ་བཞིན་སོ་ནམ་བྱེད་པ་ཡང་། །སྟོན་
ཐོག་འབྱུང་བའི་སྒོ་ཡིན་གྱི། །ཁ་ཟས་འབྱུང་བའི་ཐབས་གཞན་ཞིག །ལོགས་ན་བཙལ་དུ་ཡོད་དམ་ཅི། །ཞེས་
པ༑ འོ་ན་དགེ་སློང་གི་སྡོམ་པ་དེ། སྡོམ་པ་དོན་དུ་གཉེར་བའི་སྐྱེས་བུ་དགེ་སློང་དུ་བྱེད་པའི་སྒོ་ཙམ་ཡིན་གྱིས།
སྡོམ་པ་རང་གི་ངོ་བོ་དེ་མ་ཡིན་པའི་གཞན་ཞིག་བསྲུང་དུ་ཡོད་དམ། དེ་བཞིན་དུ་སོ་ནམ་བྱེད་པ་ཡང་ལོ་ཏོག་གི་
སྒོ་ཙམ་ཡིན་གྱི། ནས་འབྲུ་ལ་སོགས་འབྱུང་བའི་ཐབས་དེ་ལས་བཟང་བ་ཞིག་བྱར་ཡོད་དམ་སོམས་ཤིག །གསུམ་པ་མ་
འཁྲུལ་པའི་གཞུང་འཛུགས་པ་ལ་བཞི་ལས།
དང་པོ་དབང་བསྐུར་གྱི་མིང་དོན་སྦྱར་བ་ནི། དེས་ན་སྙིང་གཏམ་འདི་ལྟར་ཡིན། །དབང་བསྐུར་ཆོས་སྒོ་~205~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཙམ་མ་ཡིན། །གསང་སྔགས་རྟེན་འབྲེལ་ལམ་བྱེད་པས། །རྟེན་འབྲེལ་བསྒྲིག་པའི་གདམ་ངག་ཡིན། །ཞེས་པ།
དབང་དང་ལམ་གྱི་གནད་ཇི་ལྟར་ཡིན་པ་མ་ནོར་བར་འཆད་པའི་སྙིང་གཏམ་ནི། གསང་སྔགས་ཀྱི་དབང་
བསྐུར་བ་དེ་ཆོས་ཀྱི་སྒོ་འབྱེད་པ་ཙམ་ནི་མ་ཡིན་ཏེ། རྡོ་རྗེ་ཐེག་པའི་ལམ་ནི་ཕྱི་ནང་གི་ཆོས་རྣམས་ལ་རྫོགས་
པའི་སངས་རྒྱས་འབྱུང་བའི་རྟེན་འབྲེལ་ཁྱད་པར་ཅན་ཡོད་པ་དེ་སྔར་ངོ་མ་ཤེས་པས་ལམ་དུ་མ་སློངས་པ་ཡིན་
ལ༑ དབང་བསྐུར་བའི་ཚེ་རྟེན་འབྲེལ་མ་ནོར་བར་བསྒྲིགས་ནས་དེ་ཉིད་ལམ་དུ་བྱས་པས་སངས་རྒྱས་ཐོབ་པའི་
གདམ་ངག་འབོགས་པ་ཡིན་ནོ། །
ཕུང་པོ་ཁམས་དང་སྐྱེ་མཆེད་ལ། །སངས་རྒྱས་ས་བོན་བཏབ་ནས་ནི། །ཚེ་འདིར་སངས་རྒྱས་བྱེད་
པ་ཡི། །ཐབས་ལ་དབང་བསྐུར་ཞེས་སུ་བཏགས། །ཞེས་པ། སྐབས་འདིར་རྣལ་འབྱོར་བླ་ན་མེད་པའི་ལུགས་
གཙོ་བོར་བྱས་ཏེ་རྟེན་འབྲེལ་སྒྲིག་ཚུལ་བསྟན་ན། ཐོག་མར་བུམ་པའི་དབང་བསྐུར་བའི་ཚེ་ཕུང་པོ་ལྔ་རིགས་
ལྔ་དང་། ཁམས་ལྔ་ལྷ་མོ་ལྔ་དང་། སྐྱེ་མཆེད་དྲུག་བྱང་ཆུབ་སེམས་དཔའ་དང་། ཡུལ་དྲུག་ལྷ་མོ་དྲུག་དང་། ལྷུ་
ཚིགས་ཁྲོ་བོ་དང་ཁྲོ་མོར་ངོ་སྤྲོད་ནས། རྡོ་རྗེ་སློབ་དཔོན་དེ་དག་འདུས་པའི་བདག་ཉིད་ཅན་གྱིས། དེ་རྣམས་
ཚང་བའི་ལྷ་བདུན་དུ་དམིགས་ཏེ། བུམ་པ་དང་ཅོད་པན་ལ་སོགས་པས་དབང་རིམ་གྱིས་བསྐུར་བས། རིན་པོ་
ཆེའི་ཁུངས་སུ་སྒྲོན་མེ་བྱུང་བ་ལྟར། སློབ་མའི་ཕུང་ཁམས་དང་སྐྱེ་མཆེད་ལྷ་དེ་དང་དེར་གསལ་བར་ཤེས་ཤིང་།
སྒྲུབ་ནུས་ཀྱི་ས་བོན་བཟང་པོ་བཏབ་སྟེ་དེའི་རྒྱུ་མཚན་ཉམས་སུ་ལེན་པའི་བསྐྱེད་རིམ་གྱི་ལམ་ཡིན་ལ། དེ་
བཞིན་དུ་དབང་གོང་མས་རྩ་དང་ཁམས་དང་རླུང་སེམས་ཀྱི་ནུས་པ་བྱིན་གྱིས་བརླབས་ནས་ངོ་སྤྲད་པ་དེ་རྒྱུན་
ལྡན་དུ་ཉམས་སུ་ལེན་པ་ནི་རྫོགས་པའི་རིམ་པ་ཡིན་ནོ། །དེའི་མི་མཐུན་ཕྱོགས་སྤོང་བ་དང་། མཐུན་པའི་
གྲོགས་བསྟེན་པ་ལ་དམ་ཚིག་དང་སྤྱོད་པ་ཟེར་བ་ཡིན་ནོ། །
གཉིས་པ་གྲོལ་བྱེད་ཀྱི་ལམ་གྱི་གོ་དོན་བཤད་པ་ནི། དེས་ན་གང་ཞིག་དབང་པོ་རབ། །དབང་བསྐུར་
ཉིད་ཀྱིས་གྲོལ་བར་གསུངས། །དབང་གིས་གྲོལ་བར་མ་ནུས་པའི། །གང་ཟག་གཞན་ལ་སྒོམ་དགོས་སོ། །དེས་ན་
དབང་བསྐུར་ཐོབ་པ་དེ། །བསྲུང་ཞིང་འཕེལ་བར་བྱེད་པ་ལ། །སྒོམ་པ་ཞེས་སུ་བཏགས་པ་ཡིན། །ཞེས་པ།
དབང་དང་ལམ་གྱི་རྟེན་འབྲེལ་སྒྲིག་ཚུལ་དེ་ལྟར་ཡིན་པས་སློབ་མ་དབང་པོ་རབ་དབང་བསྐུར་ཉིད་ཀྱིས་རྟེན་
འབྲེལ་འགྲིག་པ་དེ་དོན་མངོན་སུམ་དུ་མཐོང་ནས་གྲོལ་བར་གྱུར་ཏེ། རྒྱལ་པོ་ཨིནྡྲ་བྷོ་དྷི་བཞིན་ནོ། །དབང་པོ་
འབྲེང་འཆི་ཁའམ་བར་དོར་གྲོལ་བ་དང་། དབང་པོ་ཐ་མ་སྐྱེ་བ་བདུན་ལ་སོགས་པས་གྲོལ་བར་འགྱུར་ཏེ།
ལམ་རིམ་གྱིས་སྒོམ་དགོས་པ་ཡིན་ནོ། །དེའི་ཕྱིར་དབང་བསྐུར་ཐོབ་པའི་ཚེ་རྟེན་འབྲེལ་བསྒྲིགས་པ་བཞིན་དུ། ~206~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དབང་སོ་སོའི་དམ་ཚིག་མ་ཉམས་པར་བསྲུང་ཞིང་། རྟོགས་པའི་ཡོན་ཏན་གོང་ནས་གོང་དུ་འཕེལ་བར་བྱེད་པ་
ལ་རིམ་པ་གཉིས་ཀྱི་རྣལ་འབྱོར་སྒོམ་པ་ཞེས་མིང་དུ་བཏགས་པ་ཡིན་ནོ། །
གསུམ་པ་ཉམས་ལེན་གྱི་གནད་བསྟན་པ་ནི། དེ་ཕྱིར་ཕ་རོལ་ཕྱིན་པ་ལ། །སེམས་བསྐྱེད་མིན་པའི་ཆོས་
གཞན་མེད། །རྡོ་རྗེ་ཐེག་པའི་སྒོར་ཞུགས་ནས། །དབང་བསྐུར་ལས་གཞན་ཆོས་མེད་དོ། །ཞེས་པ། མདོར་
བསྡུས་ན་གཞན་དོན་དུ་སངས་རྒྱས་སྒྲུབ་པའི་ཐབས་ཀྱི་གཙོ་བོ་ཕ་རོལ་ཏུ་ཕྱིན་པའི་སྒོར་བཞུགས་ནས་ཐེག་པ་
ཆེན་པོའི་སེམས་བསྐྱེད་ལས་གཞན་པའི་ཆོས་མེད་པར་ཤེས་དགོས་ཏེ། རྗེ་བཙུན་ཆེན་པོས། ཐེག་པ་ཆེན་པོའི་
སེམས་བསྐྱེད་ཀྱི་མཚན་ཉིད་དུ་རྫོགས་པའི་བྱང་ཆུབ་ཀྱི་སྒྲུབ་པ་ཁྱད་པར་བ་ཞེས་གསུངས་པ་ལ། མདོ་རྒྱུད་ཀྱི་
དགོངས་པ་ཕྱིན་ཅི་མ་ལོག་པ་ཡིན་ནོ་ཞེས་རྗེས་སུ་ཡི་རང་བར་མཛད་ཅིང་། ཆོས་རྗེ་ཉིད་ཀྱིས་ཀྱང་། སེམས་
བསྐྱེད་ཀྱི་མཚན་གཞིར་སྟོང་ཉིད་སྙིང་རྗེའི་སྙིང་པོ་ཅན་ཡིན་ནོ་ཞེས་གསུངས་སོ། །སྔགས་ཀྱི་དཀྱིལ་འཁོར་དུ་
འཇུག་པའི་ཐོག་མར་སེམས་བསྐྱེད་པའི་ཚིག་སརྦ་ཡོ་ག་ཙིཏྟ་ཨུད་པ་ཏ་ཡ་མི་ཞེས་བརྗོད་པའི་སྐབས་དོན་ཡང་
འདི་ཉིད་ཡིན་ཏེ། ངོ་འཕྲོད་པ་ཤིན་ཏུ་དཀོན་ནོ། །གསང་སྔགས་ཀྱི་སྒོར་ཞུགས་པའི་གང་ཟག་ལ་ལ་ནི། དབང་
བསྐུར་བའི་དོན་དེ་ཉམས་སུ་ལེན་པ་ལས་རྡོ་རྗེ་འཆང་སྒྲུབ་པའི་ཐབས་ཀྱི་གཙོ་བོ་གཞན་གང་ཡང་མེད་དོ། །མདོར་
ན་ཐེག་ཆེན་གྱི་ཆོས་ཐམས་ཅད་སེམས་བསྐྱེད་པར་འདུས་ཤིང་། གསང་སྔགས་ཀྱི་ལམ་ཐམས་ཅད་དབང་
བསྐུར་དུ་འདུས་པར་ཤེས་པའི་གོ་བ་རྙེད་པས། གོང་དུ་བཤད་པ་དེ་ལྟར་དེ་བཞིན་གཤེགས་པའི་ཆོས་ཀྱི་སྙིང་
པོ་གྲིལ་ནས་མ་ནོར་བར་ཉམས་སུ་ལེན་དགོས་སོ། །
བཞི་པ་མཁས་པས་གུས་པ་བསྐྱེད་པའི་ཚུལ་ནི། དེས་ན་ཐུབ་པས་རྒྱུད་སྡེ་ལས། །དབང་བསྐུར་ཁོ་ན་
བསྔགས་པ་དང་། །མཁས་རྣམས་ཅི་ནས་དབང་བསྐུར་ལ། །གུས་པའི་རྒྱུ་མཚན་དེ་ལྟར་ཡིན། །ཞེས་པ།
གསང་སྔགས་ཀྱི་ལམ་ཐམས་ཅད་དབང་བསྐུར་གྱི་ནང་དུ་འདུས་པའི་ཕྱིར་རྒྱུད་ལས་ཀྱང་དབང་བསྐུར་བ་ལ་
མ་ཐོབ་པའི་ཉེས་དམིགས་དང་། ཐོབ་པའི་ཕན་ཡོན་དཔག་ཏུ་མེད་པའི་སྒོ་ནས་བསྔགས་པ་མཛད་ཅིང་།
གསང་སྔགས་ལ་མཁས་པའི་སྐྱེས་བུ་དམ་པ་རྣམས་ལ་དབང་བསྐུར་བ་ལ་གུས་པ་འཇུག་པའི་རྒྱུ་མཚན་ཡང་དེ་
ཡིན་ནོ། །
བརྒྱད་པ་དབང་བསྐུར་མུ་བཞིར་འདོད་པ་དགག་པ་ལ་གཉིས་ལས། དང་པོ་མུན་སྤྲུལ་གྱི་འདོད་པ་
བརྗོད་པ་ནི། །ལ་ལ་དབང་བསྐུར་མུ་བཞི་འདོད། །དབང་བསྐུར་བྱས་ཀྱང་མི་ཐོབ་དང་། །མ་བྱས་ཀྱང་ནི་ཐོབ་
པ་དང་། །བྱས་ན་ཐོབ་ལ་མ་བྱས་ན། །མི་ཐོབ་པ་དང་རྣམ་བཞིར་འདོད། །འདི་འདྲ་གང་ན་ཡང་བཤད་པ་~207~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མེད། །བསྟན་པ་འཁྲུགས་པའི་རྙེད་ཀར་ཟད། །ཅེས་པ། ཏི་ཕུ་བུ་བ་དང་རས་ཆུང་པའི་ཆོས་ལུགས་སྐྱོང་བར་
འདོད་པ་ལ། དབང་བསྐུར་གྱི་ཚུལ་མུ་བཞི་ལ། སྐལ་མེད་ཀྱི་གང་ཟག་དབང་བསྐུར་བྱས་ཀྱང་མ་ཐོབ་པ་དང་།
སྔོན་བསགས་ལས་འཕྲོ་ཅན་མ་བྱས་ཀྱང་ཐོབ་པ་དང་། སྐལ་བ་འབྲིང་པོ་ཙམ་དབང་བསྐུར་ན་ཐོབ་ལ་མ་
བསྐུར་ན་མི་ཐོབ་པ་དང་། རྣམ་པ་བཞིར་འདོད་པ་འདི་འདྲའི་ལུགས་དབང་བསྐུར་བའི་ཆོ་ག་མ་བྱས་ན་མི་ཐོབ་
པར་རིགས་མོད་ཀྱི། མ་བྱས་ཀྱང་ཐོབ་པ་མི་རིགས་ཏེ། རིགས་ན་དབང་བསྐུར་རྟག་ཏུ་ཡོད་པའམ་མེད་པར་
ཐལ་བར་འགྱུར་བའི་ཕྱིར་རོ། །དེས་ན་མུ་བཞི་རྩི་བ་འདི་འདྲ་རྒྱུད་ནས་གསུང་པ་མེད་དོ། །གསང་སྔགས་ཀྱི་
བསྟན་པ་སུན་འབྱིན་པའི་ཆོས་ལོག་ཏུ་ཟད་དོ། །
གཉིས་པ་དེ་ཚར་གཅོད་པ་ལ་གསུམ་ལས། དང་པོ་སྟོབས་མཚུངས་ཀྱི་རིགས་པས་དགག་པ་ནི། འོན་
ཀྱང་འདི་ཡང་བརྟག་པར་བྱ། །སོ་སོར་ཐར་པའི་སྡོམ་པ་དང་། །བྱང་ཆུབ་སེམས་དཔའི་སེམས་བསྐྱེད་ལའང་།
མུ་བཞི་ཅི་ཡི་ཕྱིར་མི་རྩི། །ཞེས་པ། དེང་སང་སོ་ཐར་སྡོམ་པ་དང་བྱང་སེམས་སྡོམ་པའང་། མ་བླངས་པར་ཐོབ་
པ་ལ་སོགས་པའི་མུ་བཞི་རྩི་བར་རིགས་སོ། །
དེ་བཞིན་སྒོམ་ལའང་ཅིས་མི་མཚུངས། །བསྒོམས་ཀྱང་མི་སྐྱེས་མ་བསྒོམས་ཀྱང་། །སྐྱེ་བ་ལ་སོགས་མུ་
བཞི་ཡོད། །མུ་བཞི་ཀུན་ལ་ཡོད་བཞིན་དུ། །གཞན་ལ་མུ་བཞི་མི་རྩི་བར། །དབང་བསྐུར་ཉིད་ལ་རྩི་བ་ནི། །བདུད་
ཀྱི་གསང་ཚིག་ཡིན་པ་དོགས། ཞེས་པ། དེ་བཞིན་དུ་ཏིང་ངེ་འཛིན་ནི་སྒོམ་པ་ལའང་མུ་བཞི་རྩི་བར་རིགས་ལ།
གལ་ཏེ་འདོད་ན་མུ་བཞི་ཀུན་ལ་ཡོད་བཞིན་དུ་དབང་བསྐུར་ཁོ་ན་ལ་རྩི་བ་ནི། སྒོ་གསུམ་བདུད་ཀྱིས་བྱིན་གྱིས་
བརླབས་པའི་རྣམ་འགྱུར་ཡིན་ཏེ། སྔོན་སངས་རྒྱས་ཀྱི་གསུང་རབ་ལ་ཡང་བདུད་སྡིག་ཅན་གྱིས། མི་རྣམས་ཚེ་
ནི་རིང་བ་སྟེ། །སྐྱེས་བུ་དམ་པ་སླུ་མི་བྱེད། །འདིར་ནི་འཆི་བདག་འོང་བ་མེད། །འཕྱར་བ་དང་ནི་བག་མེད་
སྤྱོད། །ཅེས་པའི་ཚིག་བཅུག་པས་ཉན་ཐོས་མང་པོ་ཚིག་དེས་འཁྲུལ་གཞི་བྱས་ནས་བག་མེད་པར་སྤྱོད་པ་ལ།
མཁས་མཆོག་དབྱིག་གཉེན་གྱིས། མི་རྣམས་ཚེ་ནི་མི་རིང་བས། །སྐྱེས་བུ་དམ་པ་བསླུ་བར་བྱེད། །འདིར་ནི་
འཆི་བདག་འོང་ཡོད་པས། །འཕྱར་དང་བག་མེད་སྤྱད་མི་བྱ། །ཞེས་སྒྲ་བསྒྱུར་ནས་བཤད་པས་འཁྲུལ་པ་ལྡོག་
པར་མཛད་དེ། དེང་སང་དེ་འདྲའི་མཁས་གྲུབ་དཀོན་པས་དམ་པའི་ཆོས་ཡིན་མིན་ལེགས་པར་བརྟག་དགོས་
སོ༑ ༑
གཉིས་པ་འདོད་པ་པོས་དོན་མ་ཤེས་པར་བསྟན་པ་ནི། གལ་ཏེ་མུ་བཞི་ཡོད་ན་ཡང་། །སོ་སོའི་མཚན་
ཉིད་ཤེས་མི་ནུས། །ཅི་སྟེ་ཤེས་པར་ནུས་ན་ནི། །དེ་ཡི་མཚན་ཉིད་སྨྲ་དགོས་སོ། །སྨྲས་ཀྱང་རང་བཟོ་མ་ཡིན་པ། །ལུང་~208~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དང་མཐུན་པ་ཁྱོད་ལ་མེད། །ཅེས་པ། རྒྱ་ལ་དབང་བསྐུར་མུ་བཞིར་གསུངས་པ་ཡོད་སྲིད་ནའང་། བརྩི་བའི་
ཚུལ་འདི་ལྟར་བྱེད་མི་ཤེས་སྟེ་ཤེས་ན་སྨྲོས་ཤིག །གལ་ཏེ་ཨོ་ཚོད་ཙམ་སྨྲས་ཀྱང་། ལུང་རིགས་རྣམ་དག་དང་
མཐུན་པ་ཁྱོད་ལ་མེད་དོ། །
གསུམ་པ་བྱ་དགོས་མི་བྱེད་པ་དགག་པ་ནི། གལ་ཏེ་མུ་བཞི་བདེན་སྲིད་ན། །གཞན་ཡང་དབང་བསྐུར་
མི་བྱེད་ཀྱང་། །བྱས་ན་ཐོབ་པའི་གང་ཟག་ལ། །དབང་བསྐུར་ཅི་ཡི་ཕྱིར་མི་དགོས། །ཞེས་པ། དབང་བསྐུར་མུ་
བཞི་སངས་རྒྱས་ཀྱིས་གསུངས་པ་བདེན་ན། གང་ཟག་གསུམ་ལ་དབང་བསྐུར་མི་བྱེད་ཀྱང་བྱས་ན་ཐོབ་པའི་
རིགས་ལ་ཅིའི་ཕྱིར་དབང་མི་བསྐུར།
གཞན་ལ་དབང་བསྐུར་མི་དགོས་པས། །དེ་ལའང་དབང་བསྐུར་མི་དགོས་པ། །ནད་མེད་པ་ལ་སྨན་
སྤོང་བས། །ནད་པ་ལའང་སྤོང་ངམ་ཅི། །འདི་འདྲའི་ཆོས་ལོག་ཐམས་ཅད་ནི། །བདུད་ཀྱི་བྱིན་བརླབས་ཡིན་
ཞེས་བྱ། །ཞེས་པ། དབང་བསྐུར་མ་བྱས་ཀྱང་ཐོབ་པ་དང་བསྐུར་ཀྱང་མི་ཐོབ་པ་ལ། དབང་བསྐུར་མི་དགོས་
པས་བསྐུར་ན་ཐོབ་པ་ལའང་འཇོག་ན། སྐྱེས་བུ་ནད་མེད་ལ་སྨན་དཔྱད་མི་བྱེད་པས་ནད་པ་ལའང་མ་བྱེད་པར་
ཞོག་ཅིག །འདི་འདྲའི་རིས་མང་པོ་བདུད་ཀྱི་ཐིབས་པོ་ཡིན་པས་སྤང་བར་བྱའོ། །མདོར་ན་དབང་བསྐུར་བ་ནི་
དྲི་མ་འཁྲུད་པའི་དོན་ཡིན་པས་རིམ་གཉིས་སྒོམ་པའི་སྣོད་དུ་མི་རུང་བ་སྦྱོང་བ་དང་། ནུས་པ་འཇོག་པའི་དོན་
ཡིན་པས་སྐུ་བཞི་མྱུར་དུ་འགྲུབ་པའི་ནུས་པ་སྟོབས་ལྡན་སྒྲུབ་པ་དང་། ལུགས་སུ་བླུགས་པའི་དོན་ཡིན་པས་
སློབ་མའི་རྒྱུད་ལ་སངས་རྒྱས་ཀྱི་སྐུ་དང་ཡེ་ཤེས་འབྱུང་བའི་རྟེན་འབྲེལ་བསྒྲིགས་པ་ཡིན་ཏེ། དཔེར་ན་ལུགས་
མཁན་གྱིས་གསེར་དངུལ་ལ་སོགས་ལུགས་སུ་བླུགས་པས་སྣོད་དང་མཐུན་པར་སྐུ་གཟུགས་འབྱུང་བ་དང་འདྲ་
སྟེ༑ དང་པོ་དབང་བསྐུར་རྣལ་འབྱོར་ན་ཉམས་སུ་བླངས་པའི་འབྲས་བུ་རྣལ་འབྱོར་པར་འགྱུར་རོ། །ལྷའི་རྒྱལ་
ཚབ་ཏུ་བསྐོས་པའི་དོན་ཡང་ཡིན་པས་རྡོ་རྗེ་འཆང་ལྟར་རྒྱུད་སྟོན་པ་དང་། གདུལ་བྱ་འདུལ་བ་དང་། ཇི་ལྟར་
འོས་པའི་ཕྲིན་ལས་བྱེད་པར་དབང་བ་ཡིན་ནོ། །དཔེར་ན་རྒྱས་པར་དབང་བསྐུར་བ་དེ་རྒྱལ་པོའི་བྱ་བ་ཐམས་
ཅད་ལ་དབང་ཐོབ་པ་བཞིན་ནོ། །
གཉིས་པ་གྲོལ་བྱེད་ལམ་རིམ་པ་གཉིས་ཉམས་སུ་ལེན་པ་ལ་བཞི། ལམ་བཅོས་མའི་གཞན་ལུགས་
དགག་པ། ལམ་མ་ནོར་བའི་རང་ལུགས་བཞག་པ། ལོག་རྟོག་སུན་དབྱུང་ཞིང་འཁྲུལ་མེད་གཞུང་འཛུགས་པ།
འཁྲུལ་པ་སུན་དབྱུང་བའི་སྒོ་ནས་མཇུག་བསྡུ་བའོ། །
དང་པོ་ལ་གཉིས་ལས། དང་པོ་གསང་བ་སྒྲོག་པའི་ཉེས་མེད་དུ་སྨྲ་བ་དགག་པ་ལ་གཉིས་ལས། དང་པོ་~209~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཟེར་ཚུལ་བརྗོད་པ་ནི། །ཁ་ཅིག་གསང་སྔགས་གསང་བ་ལ། །ཡེ་གསང་ཐབས་ཀྱིས་ཆོད་པའི་ཕྱིར། །གསང་
སྒྲོག་ལྟུང་བ་མེད་ཅེས་ཟེར། །ཞེས་པ། སྔགས་རྙིང་མ་བ་ཁ་ཅིག །གང་ཟག་གསང་སྔགས་ཀྱི་སྣོད་དུ་མི་རུང་བ་
རྣམས་ནི། སྔགས་ཀྱི་དོན་མི་གོ་བས་དུད་འགྲོ་དང་འདྲ་བའི་ཕྱིར་ཡེ་ནས་གསང་བ་ཞེས་བྱ་བ། རྭ་བ་འཐུག་
པོས་སྒྲིབས་པ་ལྟ་བུའི་ཐབས་ཀྱི་བར་དུ་ཆོད་པས་དེ་ལ་གསང་བ་བསྒྲགས་པའི་ཉེས་པ་མི་འབྱུང་ལ། གསང་
སྔགས་ཟབ་མོ་གོ་བའི་སྐྱེས་བུ་དེ་ནི་སྣོད་ལྡན་ཡིན་པས་སྣོད་དུ་མི་རུང་བ་ལ་བསྒྲགས་པའི་ལྟུང་བ་མི་འབྱུང་།
ཞེས་ཟེར་རོ། །
གཉིས་པ་དེ་དགག་པ་ལ་གཉིས་ལས། དང་པོ་གོ་མེད་དུ་འདོད་པ་དགག་པ་ནི། འདི་ལའང་ཅུང་ཟད་
བརྟག་པར་བྱ། །ཡེ་གསང་ཞེས་བྱའི་དོན་ཅི་ཞིག །གལ་ཏེ་གོ་བ་མེད་པ་ལ། །ཟེར་ན་གོ་བའི་གང་ཟག་ལ། །ཡེ་
གསང་མིན་ཕྱིར་ལྟུང་བར་འགྱུར། །ཞེས་པ། ཟེར་ཚུལ་འདི་ལའང་བརྟག་པར་བྱ་སྟེ། ཡེ་གསང་གི་དོན་ཡེ་ནས་
མི་གོ་བ་ལ་འདོད་ན། རྒྱུད་སྡེ་ཟབ་མོ་གོ་བའི་མི་ལ་དབང་མ་སྐུར་བར་བསྟན་ན་ལྟུང་བར་འགྱུར་རོ། །
གཉིས་པ་ཕན་ཡོན་དུ་འདོད་པ་དགག་པ་ནི། གལ་ཏེ་དམ་པའི་ཆོས་ཡིན་པས། །དམ་ཆོས་བདེན་པའི་
བྱིན་བརླབས་འདི། །སུ་ཡི་ཐོས་ཀྱང་ཕན་ཡོན་ཆེ། །དེས་ན་གསང་སྒྲོག་མི་འབྱུང་ན། །གལ་ཏེ་དམ་ཆོས་བདེན་
པ་རུ། །གོ་ན་ཆོས་ནས་འབྱུང་བཞིན་གྱིས། །ཞེས་པ། དམ་པའི་ཆོས་ཀྱི་སྒྲ་ལ་བདེན་པའི་བྱིན་བརླབས་ཆེན་པོ་
ཡོད་པས། གང་གི་རྣ་བར་ཐོས་ཀྱང་ཕན་ཡོན་ཤིན་ཏུ་ཆེ་བའི་ཕྱིར་བསྒྲགས་པའི་ཡོན་ཏན་འབྱུང་གིས། ཉེས་པ་
འབྱུང་བར་མི་གྱུར་རོ་སྙམ་ན། སངས་རྒྱས་ཀྱིས་གསུངས་པའི་དམ་ཆོས་བདེན་པ་ཡིན་པར་གོ་ནས་བླང་དོར་
བྱེད་ན། དམ་པའི་ཆོས་རྒྱུད་སྡེ་ཟབ་མོ་ནས་གསུངས་པ་བཞིན་སྒྲུབས་ཤིག །
ཆོས་ནས་གསང་དང་མི་གསང་བའི། །ལུགས་གཉིས་རྒྱལ་བ་རྣམས་ཀྱིས་གསུངས། །དེས་ན་ཡེ་གསང་
ཞེས་བྱ་བ། །འདི་ཡང་བསྟན་ལ་གནོད་ཚིག་ཡིན། །ཞེས་པ། རྒྱུད་སྡེ་རྣམས་ནས་སྣོད་དུ་མི་རུང་བ་ལ་གསང་
དགོས་པ་དང་། སྣོད་དུ་རུང་བ་ལ་བསྟན་པས་ཆོག་པའི་ལུགས་གཉིས་རྡོ་རྗེ་འཆང་གིས་སོ་སོར་གསུངས་ཏེ།
གསང་བ་སྙིང་པོར། བླ་མ་མཉེས་པར་མ་བྱས་ཤིང་། །དབང་རྣམས་བསྐུར་བར་མ་བྱས་པར། །ཉན་པ་ལ་
སོགས་རྩོམ་པ་ནི། །འབྲས་བུ་མེད་ཅིང་བརླགས་པར་འགྱུར། །ཞེས་འབྱུང་བས། ཡེ་གསང་གི་ཐ་སྙད་འདི་ཡང་
གསང་སྔགས་ཀྱི་བསྟན་པ་ལ་གནོད་པས་སྤང་བར་བྱའོ། །དམན་རྣམས་གསང་མི་དགོས་པ་གསང་། །གསང་
དགོས་དོགས་པ་མེད་པར་སྨྲ། །དམ་པ་དགོས་མེད་གསང་མི་འགྱུར། །གསང་དགོས་སྲོག་ལ་བབ་ཀྱང་
གསང་། །ཞེས་སོ། །~210~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གཉིས་པ་ཐབས་ངེས་མེད་དུ་འདོད་པ་དགག་པ་ལ་གཉིས་ལས། དང་པོ་ཟེར་ཚུལ་བརྗོད་པ་ནི། ཁ་
ཅིག་འཁྲུལ་དང་མ་འཁྲུལ་མེད། །ཐབས་ལམ་གཅིག་ཏུ་ངེས་པ་མེད། །ལྟ་བ་རྟོགས་པས་ཀླུ་སྒྲུབ་གྲོལ། །པདྨ་
འབྱུང་གནས་བསྐྱེད་རིམ་གྱིས། །ཞེས་པ། མཆོག་གི་དངོས་གྲུབ་བརྙེས་པའི་གྲུབ་ཐོབ་རྣམས་གྲོལ་བའི་རྐྱེན་
མ་ངེས་པའི་ཚུལ་ཙམ་ཞིག་རིག་ནས། ནང་གི་རྟོགས་པ་བཟང་པོ་ཐུགས་ལ་འཁྲུངས་པའི་རྒྱུ་གཞན་མ་མཐོང་
བ་ཁ་ཅིག །འཕགས་པ་ཀླུ་སྒྲུབ་སྤྲོས་བྲལ་གྱི་ལྟ་བ་རྟོགས་པས་གྲོལ། ཨོ་རྒྱན་པདྨ་འབྱུང་གནས་ཡི་དམ་ལྷའི་
བསྐྱེད་རིམ་བརྟན་པོ་ཡོད་པས་གྲོལ།
དཀའ་ཐུབ་དཔྱོད་པས་ལཱུ་ཧི་པ། །སྤྱོད་པའི་སྟོབས་ཀྱིས་ནག་པོ་པ། །རླུང་གི་སྟོབས་ཀྱིས་གོ་རཀྵ། །གཏུམ་
མོའི་སྟོབས་ཀྱིས་ཤ་བ་རི། །ཞེས་པ། ལཱུ་ཧི་པ་ནི་ཀུན་ཏུ་དགེ་ཞེས་བྱ་བ། ཡི་གེ་དང་རྩིས་དང་སྒྱུ་རྩལ་ལ་མཁས་
པ་ཞིག །ཤ་བ་རི་དབང་ཕྱུག་དང་མཇལ་ཏེ་འཁོར་ལོ་སྡོམ་པའི་དབང་དང་གདམས་པ་ཞུས་ནས་བསྒྲུབས་པས་
ནུས་པ་འཐོན་ཏེ། ཨོ་རྒྱན་དུ་ཡུལ་ཉི་ཤུ་རྩ་བཞིའི་དཔའ་བོ་དང་དཔའ་མོ་འདུས་པའི་ཚོགས་འཁོར་གྱི་ལག་
བདེ་བ་བྱས་སོ། །སྐྱེ་བ་བདུན་གྱི་ཤ་ཅུང་ཟད་བྱིན་པ་ཐེ་ཚོམ་མེད་པར་ཟོས་པས་མཉེས་ཏེ། རྐང་པ་བརྐྱང་པ་
སྤངས་ནས་སུ། །འཁོར་བའི་མངག་གཞུག་དོར་ནས་ནི། །རྡོ་རྗེ་སེམས་དཔའ་རྒྱལ་པོ་ཆེ། །ཡང་དང་ཡང་དུ་
བསྐུལ་བར་བྱ། །ཞེས་གསུངས་པའི་དོན་རྣམ་གཡེང་སྤངས་ནས་སྒྲུབ་དགོས་པར་ཤེས་ཏེ། རིམ་གྱི་ཤར་ཕྱོགས་
བྷཾ་ག་ལར་བྱོན་ནས། གངྒཱའི་འགྲམ་ན་ཉའི་སྒྱུ་ལྟོ་མང་པོ་སྤུངས་པ་མཐོང་ནས། བདག་པོས་མ་བཟུང་ཞིང་
རྩོལ་མེད་དུ་སྙེད་པའི་འཚོ་བ་བཟང་པོར་ཤེས་ཏེ། དེ་ཉིད་དུ་སྔར་གྱིས་གདམས་པ་ཉམས་སུ་བླངས་པས་
མཆོག་གི་དངོས་གྲུབ་ཐོབ་བོ། །ནག་པོ་སྤྱོད་པའི་རྡོ་རྗེ་ནི་ཤར་ཕྱོགས་བྷ་ག་ལར། ཨུརྟ་བི་ཤའི་རྗེ་རིགས་སུ་
འཁྲུངས། ཐོག་མར་ཀྱཻ་རྡོར་ཞུས་ནས་བསྒྲུབས། བླ་མ་ཛ་ལན་དྷ་རས་འཁོར་ལོ་སྡོམ་པ་བསྒྲུབས་པས་རེངས་
པ་དང་ལྟུང་བ་ལ་སོགས་པའི་ལྟ་སྟངས་རྣམས་གྲུབ། དེ་ནས་བླ་མས་ཨོ་རྒྱན་དུ་ཡེ་ཤེས་ཀྱི་མཁའ་འགྲོ་མ་ལ་
རུས་པའི་རྒྱན་དྲུག་བྱིན་གྱིས་བརླབས་པ་ཞུ་བ་ལ་བཏང་བས་རྣལ་འབྱོར་མ་བཞིན་མི་སྡུག་ལ་གོས་ཧྲུལ་པ་སོ་
ཏོ་བ་གཅིག་ལ་ཞུས། སྒྲོམ་དུ་བཅུག་ནས་རྒྱ་བཏབ་སྟེ་བླ་མ་དང་མ་མཇལ་བར་ཁ་མ་འབྱེད་གཅིག  །ཅེས་
གསུངས་ཀྱང་ལམ་དུ་རྒྱ་བཤིག་སྟེ་རྒྱན་དྲུག་ལུས་ལ་བཏགས་པས་ནམ་མཁའ་ལ་འཕར་བ་དང་མངོན་ཤེས་
འཆར་བ་ལ་སོགས་བྱུང་བས། རྒྱ་མ་བཤིག་ཟེར་བ་དེར་འདུག་སྙམ་མོ། །སླར་སྒྲོམ་དུ་བཅུག་སྟེ་བླ་མ་ལ་ཕུལ།
སྤྱོད་པ་བྱེད་པར་ཞུས་པས། ད་དུང་སྤྱོད་པའི་དུས་ལ་མ་བབ་ཀྱི་སྒྲུབ་པ་གྱིས་ཤིག །ཅེས་གསུངས་པས་ནགས་
ཁྲོད་ཀྱི་སྟག་རེངས་པར་བྱེད་པ་དང་། རི་དྭགས་འགུགས་པར་བྱེད་པ་དང་། ཤིང་ཏོག་ལྟུང་བ་ལ་སོགས་པའི་~211~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གྲུབ་རྟགས་བསྟན་པས་དེ་དག་རང་གནས་སུ་སྔར་བཞིན་གྱིས་ཤིག །ཅེས་གསུང་བས་མ་བྱུང་པས། ཚར་
གཅོད་རྗེས་འཛིན་གཉིས་ཀ་གྲུབ་དགོས་ཞེས་གསུངས་ཏེ། སྤྱོད་པ་ལ་འགྲོ་བ་བཀག་ཀྱང་མ་ཉན་པར་སྔར་གྱི་
རྒྱན་དྲུག་བླ་མ་ལ་ཞུས་ནས། ལུས་ལ་བཏགས་སྟེ་བྱོན་པས་སྟེང་གི་ནམ་མཁའ་ལ་གདུགས་བདུན་ལྡིང་བ་དང་། ཌཱ་
མ་རུ་བདུན་རང་འཁྲོལ་བ་དང་། འཁོར་མང་པོ་དང་བཅས་ནས་བར་སྣང་ལ་འཕགས་ཏེ། ཡུལ་སྡེ་ཆེན་པོ་བཅུ་
གསུམ་གྱི་ཤར་ཕྱོགས་གངྒཱའི་འགྲམ་དུ་བྱོན། བླ་མས་དེ་ཝི་ཀོ་ཊིར་འགྲོར་མི་རུང་ངོ་ཞེས་གསུངས་ཀྱང་མ་ཉན་
པར་བྱོན་ནས། རྨོས་གླང་རེངས་པ་དང་ཤིང་ཏོག་ཛ་བི་ར་འབེབས་པ་ལ་སོགས་བརྟུལ་ཞུགས་ཀྱི་སྤྱོད་པ་མང་
དུ་མཛད་ཅིང་། མུ་སྟེགས་ཀྱི་རྒྱལ་པོ་བརྟུལ་ནས་མངའ་འོག་རྣམས་ནང་པའི་བསྟན་པ་ལ་བཅུག །མུ་སྟེགས་ཀྱི་
མཁའ་འགྲོ་མས་འབྲས་འདྲུ་བ་དང་། ཤིང་ཏོག་མ་བྱིན་པ་ལ་ལྟ་སྟངས་མཛད་པས། མོས་ཀྱང་ལྟ་སྟངས་ཀྱི་
ལན་བྱས་པས་ཞལ་ནས་ཁྲག་སྐྱུགས་ཏེ་སྙུང་བར་གྱུར། བླ་མའི་བཀའ་བཅོས་པའི་ཉེས་པ་བྱུང་སྟེ་གྲོངས་སོ། །བར་
དོར་མཆོག་གི་དངོས་གྲུབ་ཐོབ་པར་ལུང་བསྟན། ཁ་ཅིག་ན་རེ། ཕྱིས་རུས་རྒྱན་དང་བཅས་པ་སྐུ་འཁྲུངས་ནས་
གྲུབ་པ་ཐོབ་སྟེ་གཞུང་དྲུག་ལ་སོགས་པའི་བསྟན་བཅོས་མཛད་དོ་ཞེས་ཟེར་བ་ནི་བརྫུན་ཡིན་ནོ། །ཡུལ་དཀར་
ཎར་འཁྲུངས་པས་ཀརྞ་པ་ཞེས་ཟེར་བ་ནི་འདི་དང་མི་གཅིག་སྟེ། འདིའི་མཚན་ལ་ཡི་གེ་ཀ་ག་དང་ཅུང་ཟད་མེད་
ལ་ཞོན་པའི་ཧའི་མིང་ཅན་ཞེས་བརྗོད་ཀྱི་ལུང་བསྟན་ལས་གསུངས་པས་ནག་པོ་པ་ཡིན་ལ། སྔ་མ་ནི་རྣ་མ་ཅན་
ཟེར་བ་ཡིན་ནོ། །གོ་རཀྵ་ནི་བ་ལང་སྐྱོང་ལ་ཟེར་ཏེ། ཤིང་རྐང་གཅིག་པའམ་དྲུང་ནས་ཡན་ལག་གཅད་པའི་མི་
ཞིག་ཡོད་པའི་སྟེང་དུ་བྱ་རྒོད་ལྡིང་བ་ལ་རྣལ་འབྱོར་པ་ཨ་ཙི་ཏ་ཞེས་བྱ་བས། བ་ལང་རྫི་བོ་ཞིག་ལ་བྱ་རྒོད་ལྡིང་
བའི་སར་སོང་ལ། ཅི་འདུག་རྟོགས་ཤིག་ཅེས་བསྒོ་བས་བ་ལང་རྫིས་མི་ཡན་ལག་གཅད་པ་གཅིག་འདུག་པ་
མཐོང་སྟེ་སྨྲས་པ། དེའི་གྲོགས་བྱེད་པར་བསྒོས་ནས་ལོ་བཅུ་གཉིས་ཀྱི་བར་དུ་དེའི་ནད་གཡོག་བྱས་ཤིང་། བ་
ལང་རྫི་རང་གི་ཟས་ནས་ཀྱང་བྱིན་ཏེ་བསྐྱངས་སོ། །ཨ་ཙིན་ཏས་སྡུག་བསྔལ་ལམ་དུ་འཁྱེར་བའི་གདམས་པ་
བྱིན་པ་ཉམས་སུ་བླངས་པས་ཡན་ལག་གཅད་པའི་མི་མཆོག་གི་དངོས་གྲུབ་ཐོབ་ནས། ཙའུ་རེ་ཞེས་བྱ་བར་
གྲགས་སོ། །བ་ལང་སྐྱོང་ལ་ཡང་དཀའ་སྤྱད་ཡུན་རིང་དུ་བྱས་པ་དེ་ཉིད་ཀྱིས་རྒྱུད་སྨིན་པར་གྱུར་ཏེ། བླ་མ་ཨ་
ཙིན་ཏས་དབང་བསྐུར་དང་གདམ་ངག་བྱིན་པས་ལོ་བཅུ་ཙམ་ནས་ཕྱག་རྒྱ་ཆེན་པོའི་དངོས་གྲུབ་ཐོབ་ཅིང་།
སེམས་ཅན་འབུམ་ཕྲག་བརྒྱ་མ་གྲོལ་གྱི་བར་དུ་འཚང་རྒྱ་བར་མ་བྱེད་ཅིག་ཅེས་གདམས་སོ། །ཤ་བ་རི་དབང་
ཕྱུག་ནི། སློབ་དཔོན་ཀླུ་སྒྲུབ་བྷང་ལའི་རི་ལ་བཞུགས་པའི་ཚེ། གྲོང་ཏེ་ཏེ་ཞེས་བྱ་བ་ན། གར་མཁན་མིང་སྲིང་
གཉིས་ཡོད་པ་སློབ་དཔོན་གྱི་སྤྱན་སྔར་ཕྱིན་ཏེ་གར་བྱས་ཤིང་ཟས་བླངས་པས་འདུལ་བའི་དུས་ལ་བབ་པར་~212~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གཟིགས་ནས་ནང་དུ་བོས་ཤིང་ཁ་ཟས་བཟང་པོ་བྱིན་པས་དད་ནས། བྱང་སེམས་བློ་གྲོས་རིན་ཆེན་གྱི་བྲིས་སྐུ་
གཅིག་ཡོད་པ་ལ་འདི་ཅི་ཡིན་ཟེར། དགའ་ལྡན་གྱི་ལྷའི་བུ་མིས་མི་མཐོང་བ་གཅིག་ཡིན་གསུངས་པས། ཅིས་
ཀྱང་སྟོན་པར་ཞུ་ཟེར། འོ་ན་ངའི་སྤྱི་བོ་ན་ཡོད་པས་ལྟོས་ཤིག་གསུངས་སོ། །ཡང་ཡང་བལྟས་པས་མ་མཐོང་
ནས་གསོལ་བ་བཏབ་པས་འཁོར་ལོ་སྡོམ་པའི་དབང་དང་གདམས་པ་གནང་ངོ་། །ཉམས་སུ་བླངས་པས་བྱང་
ཆུབ་སེམས་དཔའི་ཞལ་མཐོང་ནས་ཤིན་ཏུ་དགའ་སྟེ། སྭ་ར་ཧའི་དྷྭ་ཧ་གླུར་བླངས་ཤིང་གར་བྱས་པས། དོན་
ཤེས་སམ་གསུང་། མི་ཤེས་ཞུས་པས་རྒྱུད་བྱིན་གྱིས་བརླབས་ཤིང་ཅུང་ཟད་མཉམ་པར་བཞག་པས་དོན་ཁོང་དུ་
ཆུད་དེ་ཕྱག་རྒྱ་ཆེན་པོའི་དངོས་གྲུབ་ཐོབ་བོ། །ཁྱོད་ལྷོ་ཕྱོགས་ལྡོང་ངར་གྱི་སྟོན་པ་ཤ་བ་རི་དབང་ཕྱུག་བྱ་བ་ཡིན་
ནོ༑ ༑རྔོན་པའི་ཆ་ལུགས་ཟུང་ལ་ལྷོ་ཕྱོགས་དཔལ་གྱི་རིར་དབང་པོ་རབ་ཀྱི་འགྲོ་དོན་གྱིས་ཤིག་ཅེས་གསུངས་
སོ༑ ༑ཁ་ཅིག་འདི་ས་ར་ཧ་ལ་སྦྱོར་བ་ནི་མི་འཐད་དོ། །
ཕྱག་རྒྱ་ཆེན་པོ་ས་ར་ཧ། །བྱིན་བརླབས་སྟོབས་ཀྱིས་ཏོག་རྩེ་པ། །ཟ་ཉལ་འཆག་གིས་ཞི་བ་ལྷ། །ཨིནྡྲ་
བྷུ་ཏི་འདོད་ཡོན་གྱིས། །ཞེས་པ། ས་ར་ཧ་ནི་ཤར་ཕྱོགས་ར་ར་ཞེས་བྱ་བའི་གྲོང་ཁྱེར་གྱི་བྱེ་བྲག །ས་རོ་ལིའི་
བྲམ་ཟེའི་རིགས། ཡུམ་ཡེ་ཤེས་ཀྱི་མཁའ་འགྲོ་མའི་རིགས་ཡིན། ཉིན་མོར་བྲམ་ཟེའི་རིགས་བྱེད་དང་། མཚན་
མོ་སངས་རྒྱས་པའི་ཆོས་ལུགས་ཉམས་སུ་ལེན་ཅིང་། དུས་ཕྱིས་རིག་པའི་གནས་ལྔ་ལ་མཁས་པར་གྱུར་ཅིང་།
བྱང་སེམས་བློ་གྲོས་རིན་ཆེན་གྱིས་རྗེས་སུ་བཟུང་ནས་གསང་སྔགས་ཉམས་སུ་ལེན་པའི་ཚེ། དམ་ཚིག་གི་རྫས་
ཅུང་ཟད་བརྟེན་པ་གཞན་གྱིས་མཐོང་ནས། བྲམ་ཟེའི་རིགས་དང་རབ་བྱུང་གི་སྤྱོད་པ་དང་མི་མཐུན་ནོ་ཞེས་
འཕྱ་བར་གྱུར་ཏོ། །དེ་ནས་མདའ་མཁན་གྱི་གྲོང་དུ་བརྡའི་བླ་མ་བསྟེན་ཅིག་ཅེས་ལུང་བསྟན་པ་བཞིན་མདའ་
མཁན་གྱི་སྨྱིག་མ་སྲོང་བའི་ཚུལ་བཏགས་པས་སེམས་ཀྱི་གནས་ལུགས་སྨྱིག་མའི་དོན་རྟོགས་ཏེ་མཆོག་གི་
དངོས་གྲུབ་ཐོབ་བོ། །ཏོག་ཙེ་པ་ནི་སློབ་དཔོན་ཤཱནྟི་པ་ལ། སིཾགྷ་ལའི་རྒྱལ་པོའི་སྤྱན་འདྲེན་ཡང་ཡང་བྱུང་བས་
སིཾགྷ་ལར་འཁོར་ཉིས་སྟོང་ཙམ་དང་། སྡེ་སྣོད་ཀྱི་གླེགས་བམ་མང་པོ་དང་བཅས་པ་བྱོན་ཏེ་ལོ་གསུམ་དུ་དམ་
པའི་ཆོས་བསྟན་ནས། སླར་རྒྱ་གར་དུ་བྱོན་པའི་ལམ་ན་མི་ཞིག་ཏོག་ཙེས་རི་ཆེན་པོ་ལ་བརྐོ་ཞིང་འདུག་པས་ཅི་
བྱེད་དྲིས་པའི་ཚེ། རྒྱལ་པོ་ངན་པས་ཡུལ་ཐམས་ཅད་བཤིག་ནས་མི་རྣམས་སྡུག་བསྔལ་བར་གྱུར་ཏེ་བདག་ནི་
འདི་ལ་གནས་འཆའོ་ཞེས་ཟེར་རོ། །སློབ་དཔོན་གྱིས་ཁྱོད་དོན་མེད་པའི་འབད་པ་འདི་དོར་ལ་གདམས་པ་
འདི་དག་ཡིད་ལ་གྱིས་ཤིག །ཅེས་དབང་དང་གདམས་པ་བྱིན་ནས་བླ་མ་ལ་གུས་པ་དང་ཡང་དག་པའི་སྒོམ་པ་
དང་། ཏོག་ཙེས་ས་བརྐོ་བ་རྣམས་ལྷན་ཅིག་རྒྱུན་ཏུ་བྱས་སོ། །བདེ་སྡུག་ཐམས་ཅད་སེམས་ལས་བྱུང་། །ས་རྡུལ་~213~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
རི་བོ་བརྐོས་གྱུར་ཀྱང་། །སྙུག་མའི་བདེ་ཆེན་ཐོབ་མི་འགྱུར། །ཞེས་གསུངས་པ་དེ་ཏོག་ཙེ་པས་ལོ་བཅུ་གཉིས་
བསྒོམས་པས་ལན་གཅིག་གི་ཚེ་ཏོག་ཙེ་རྐང་པའི་སྟེང་དུ་ཕོག་ནས་བསྙུང་བའི་ཟུག་ལ་གཟིགས་པས་འགྱུར་
མེད་བདེ་བ་ཆེན་པོའི་ངོ་འཕྲོད་དེ་མཆོག་གི་དངོས་གྲུབ་བརྙེས་སོ། །བླ་མ་ལ་བཀའ་དྲིན་གྱི་ལན་དུ་བསྐོར་བ་
བྱས་ཤིང་། ཞབས་ལ་མགོ་བོས་བཏུད་པས་སུ་ཡིན་གསུང་། ངོས་ཏོག་ཙེ་པ་ལགས་ཞེས་ཞུས་ནས་རྒྱུ་མཚན་
ཞིབ་ཏུ་ཕུལ་བས། ངས་སྨྲ་བ་གཙོ་བོར་བྱས། ཁྱོད་ཀྱིས་སྒྲུབ་པས་དོན་དང་འཕྲད་འདུག །ད་ཁྱོད་ཀྱི་རྟོགས་
པའི་དོན་དེ་ཁོ་བོ་ལ་སྟོན་ཅིག་ཅེས་གསུངས་ཏེ། ཏོག་ཙེ་པས་མངོན་དུ་གྱུར་པའི་དེ་ཁོ་ན་ཉིད་ཀྱི་དོན་བླ་མ་རཏྣ་
ཨ་ཀ་ར་ཤཱནྟིས་ཀྱང་བསྒོམས་པས་མཆོག་གི་དངོས་གྲུབ་བརྙེས་སོ། །སློབ་དཔོན་ཞི་བ་ལྷ་ནི། བྷུ་ཞེས་པ་ཟ་བ་
དང་། སུ་ཞེས་པ་ཉལ་བ་དང་། ཀུ་ཞེས་པ་འཆག་པ་སྟེ། བྷུ་སུ་ཞེས་བྱ་བ་སྤྲོས་མེད་ཀྱི་སྤྱོད་པས་གྲུབ་པ་
ཐོབ་བོ། །ཨིནྡྲ་བྷོ་དྷི་འདོད་པའི་ཡོན་ཏན་ལྔ་ལ་རོལ་པའི་སྤྲོས་བཅས་ཀྱི་སྤྱོད་པ་དངོས་གྲུབ་བརྙེས་སོ། །
རྟེན་འབྲེལ་ཐམས་ཅད་ཚོགས་པ་ཚང་བ་ལས། །བིརྺ་པ་ལ་གྲུབ་ཐོབ་བྱུང་། །དེ་འདྲའི་ཐབས་ལམ་སྣ་
ཚོགས་ལ། །སྐུར་པ་བཏབ་ཏུ་མི་རུང་ཟེར། །ཞེས་པ། ཕྱི་ནང་གསང་བ་དེ་ཁོ་ན་ཉིད་ཀྱི་རྟེན་འབྲེལ་ཐམས་ཅད་
ཚོགས་པས་བིརྺ་པས་གྲུབ་པ་ཐོབ་བོ། །དེ་འདྲའི་ཐབས་ལམ་སྣ་ཚོགས་པ་ལ་འདི་མ་ནོར་འདི་ནོར་པ་ཡིན་
ཞེས་སྐུར་པ་འདེབས་པ་མི་རིགས་ཏེ། གང་ཟག་ཁམས་རིགས་སྣ་ཚོགས་པ་ལ་གྲོལ་བའི་ཐབས་བསམ་གྱིས་
མི་ཁྱབ་བོ། །ཞེས་ཟེར་རོ། །
གཉིས་པ་རྣལ་འབྱོར་པ་བསལ་བ་ནི། འདི་ཡང་ལེགས་པར་བཤད་ཀྱིས་ཉོན། །ཐབས་དང་ཤེས་རབ་
གཉིས་མིན་པའི། །སངས་རྒྱས་སྒྲུབ་པའི་ཐབས་གཞན་མེད། །དེས་ན་གྲུབ་ཐོབ་ཐམས་ཅད་ཀྱང་། །ཕྱོགས་
རེའི་ཐབས་ཀྱིས་གྲོལ་བ་མིན། །དབང་དང་རིམ་གཉིས་ལས་བྱུང་བའི། །ཡེ་ཤེས་སྐྱེས་པས་གྲོལ་བ་ཡིན། །ཞེས་པ།
ཕ་རོལ་ཏུ་ཕྱིན་པ་དང་རྡོ་རྗེ་ཐེག་པའི་ལམ་གྱིས་སངས་རྒྱས་སྒྲུབ་པའི་རྣལ་འབྱོར་ཐབས་དང་ཤེས་རབ་གཉིས་
སུ་མ་འདུས་པ་མེད་ཅིང་དེ་ཡ་བྲལ་བས་ནི་སངས་རྒྱས་མི་འགྲུབ་སྟེ། སངས་རྒྱས་མཐའ་གཉིས་ལ་མི་གནས་
པའི་མྱ་ངན་ལས་འདས་པ་ཡིན་པའི་ཕྱིར། རྒྱུ་འབྲས་རིགས་མཐུན་པས་དེ་སྒྲུབ་པའི་ལམ་ཡང་མཐའ་གཉིས་སུ་
མ་ལྷུང་བ་དགོས་སོ། །དེས་ན་ལྟ་བ་དང་བསྐྱེད་རིམ་དང་རླུང་སྦྱོར་དང་གཏུམ་མོ་ལ་སོགས་པ་ཡང་ལམ་གྱི་
ཡན་ལག་ཡིན་མོད་ཀྱི། དེ་ཁོ་ནས་གྲུབ་པ་མ་ཡིན་ཏེ། དབང་གི་དུས་སུ་བསྟན་པའི་རིམ་གཉིས་ཀྱི་ཡན་ལག་
ཚང་ལ་མ་ནོར་བ་བསྒོམ་པའི། སྟོབས་ལས་སྐྱེས་པར་གྱུར་པའི་ཡེ་ཤེས་ངེས་དོན་གྱི་དབང་བཞི་པ་ཐུགས་ལ་
འཁྲུངས་པས་རྣམ་པར་གྲོལ་བ་ཡིན་ནོ། །~214~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གཉིས་པ་ལ་ལྔ། ཐབས་ཤེས་རྟེན་འབྲེལ་ཚོགས་པས་གྲོལ་བར་བསྟན་པ། ཐབས་ཀྱི་ཁྱད་པར་སྤྱོད་
པའི་དབྱེ་བ་བསྟན་པ། ལས་འཕྲོ་སད་བྱེད་རྐྱེན་ལ་ལྟོས་པར་བསྟན་པ། དབང་དང་རིམ་གཉིས་ཟུང་དུ་འབྲེལ་
བར་བསྟན་པ། སྔགས་དང་ཕ་རོལ་ཕྱིན་པའི་ཁྱད་པར་དཔེ་དོན་སྦྱར་བའོ། །
དང་པོ་ནི། ལྟ་བ་དང་ནི་བསྐྱེད་རིམ་དང་། །གཏུམ་མོ་དང་ནི་བྱིན་བརླབས་སོགས། །དེ་དག་རྐྱང་པས་
གྲོལ་བ་མིན། །དབང་བསྐུར་བ་ཡི་བྱིན་བརླབས་དང་། །རིམ་གཉིས་སྒོམ་པའི་རྟེན་འབྲེལ་གྱིས། །ཡེ་ཤེས་
རྟོགས་ན་གྲོལ་བ་ཡིན། །ཞེས་པ། ལྟ་བ་ལ་སྤྲོས་བྲལ་དང་། ཀུན་རྫོབ་རྟོགས་པའི་རིགས་གཉིས་ཡོད་ནའང་།
སྟོང་པ་ཉིད་རྟོགས་པའི་ཤེས་རབ་དང་། བསྐྱེད་རིམ་ལ་རྫོགས་རིམ་གྱི་ལྟ་བའི་གོ་ཆོད་པའི་རིམ་པ་དང་། དེའི་
སྔོན་དུ་འགྲོ་བའི་རིམ་པ་དང་རྟེན་དང་བརྟེན་པ་དབྱིབས་ཁ་དོག་ཏུ་སྣང་བ་ལ། སེམས་ཟིན་པ་ཙམ་ལ་ངོས་
འཛིན་པ་ཡོད་ནའང་རང་གི་སེམས་ཡི་དམ་གྱི་ལྷར་སྣང་བ་ལ་རྩེ་གཅིག་ཏུ་འཇོག་ནུས་པ་ཙམ་དང་། གཏུམ་མོ་
བསྒོམས་པའི་བདེ་དྲོད་སྐྱེས་པ་ལ་སོགས་ལམ་སོ་སོའི་ཐད་ཀར་ཡོན་ཏན་ཕྱོགས་རེ་ཙམ་བྱུང་བས་ནི་གྲོལ་བ་
མ་ཡིན་གྱིས། དབང་བསྐུར་ནས་སློབ་མའི་རྒྱུད་སྣོད་རུང་དུ་བྱིན་གྱིས་བརླབས་པ་དང་། དེ་དང་འབྲེལ་པའི་
རིམ་གཉིས་ཉམས་སུ་བླངས་པའི་རྟེན་འབྲེལ་རྒྱུ་རྐྱེན་ཚོགས་པ་ཚར་གཅིག་ལ་བརྟེན་པའི་རང་བྱུང་གི་ཡེ་ཤེས་
རྟོགས་ནས་གྲོལ་བ་ཡིན་ནོ། །
བསྐྱེད་རིམ་རླུང་དང་གཏུམ་མོ་སོགས། །རིམ་པ་གཉིས་ལས་ཐ་དད་མིན། །བྱིན་བརླབས་དེ་ལས་བྱུང་
བ་ཡིན། །ལྟ་བ་དེ་ཡི་ཡན་ལག་ཡིན། །ཕྱག་རྒྱ་ཆེན་པོ་དེའི་ཡེ་ཤེས། །ཞེས་པ། རིམ་གཉིས་དང་འབྲལ་བའི་
ལུས་ཀྱི་འཁྲུལ་འཁོར་དང་། ངག་གི་རླུང་འདྲེན་ཁུགས་དང་། སེམས་ཀྱི་གཏུམ་མོའི་དམིགས་པ་འཛིན་པ་ལ་
སོགས་པ་དང་། ཁ་ཟས་དང་སྤྱོད་ལམ་གྱི་རྣལ་འབྱོར་མ་ལུས་པ་རིམ་པ་གཉིས་སུ་འདུས་ལ། དེ་ལས་ལམ་གྱི་
དྲོད་རྟགས་མ་ནོར་བར་འཆར་བའི་བྱིན་བརླབས་འབྱུང་ཞིང་། དེ་ངོ་ཤེས་ནས་མཉམ་པར་འཇོག་པའི་ཏིང་ངེ་
འཛིན་ནི་དེའི་ཡན་ལག་ཡིན་ལ། ཕྱག་རྒྱ་ཆེན་པོ་ནི་དེ་ལས་སྐྱེས་པའི་ཡེ་ཤེས་ཡིན་ནོ། །
གཉིས་པ་ནི། དེ་ཡི་སྤྲོས་བཅས་སྤྱོད་པ་ནི། །ཨིནྡྲ་བྷོ་ཏིས་མཛད་པ་ཡིན། །དེ་ཡི་སྤྲོས་མེད་བཅས་པ་ལ། །བྷུ་སུ་
ཀུ་ཞེས་སངས་རྒྱས་གསུང་། །དེ་ཡི་ཤིན་ཏུ་སྤྲོས་མེད་ནི། །རིམ་གཉིས་བརྟན་པར་བྱ་བའི་ཕྱིར། །གྲུབ་ཐོབ་
རྣམས་ཀྱི་མཛད་པ་ནི། །ཀུན་ཏུ་བཟང་པོའི་སྤྱོད་པར་བཤད། །ཅེས་པ། སྤྱིར་རྣལ་འབྱོར་པ་ཏིང་ངེ་འཛིན་ལ་
བརྟན་པ་ཐོབ་པས་ཚར་གཅོད་དང་རྗེས་འཛིན་གཉིས་དང་། རེངས་པ་དང་དགུག་པ་ལ་སོགས་པའི་བལྟ་
སྟངས་ལེགས་པར་གྲུབ་པ། ཕྱག་རྒྱ་ཆེན་པོ་མྱུར་དུ་འགྲུབ་པའི་ཉམས་མྱོང་གི་དྲོད་རྟགས་ལ་ངེས་པ་ཐོབ་པས། ~215~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཕྱི་རོལ་གྱི་ཡུལ་ཉོན་མོངས་པའི་དམིགས་རྐྱེན་དུ་གྱུར་པ་རྣམས་ཀྱིས་ཚུར་ཟིལ་གྱིས་མི་ནོན་ཅིང་། ཕར་ཟིལ་
གྱིས་མནན་ནས་རིམ་གཉིས་ཀྱི་གྲོགས་སུ་འཁྱེར་ནུས་པ་ཞིག་གིས་སྤྱོད་པ་བྱེད་པ་ཡིན་ནོ། །
དེ་ལ་རྟོགས་པའི་དྲོད་རྟགས་གསུམ་དང་སྦྱར་ནས་སྤྱོད་པ་གསུམ་རིམ་གྱིས་བྱེད་པ་ལ། དང་པོ་ནི་སྦྱོར་
ལམ་མྱུར་དུ་ཐོབ་པའི་རྟགས་ཆོས་བརྒྱད་མངོན་འགྱུར་མགོ་སྙོམས་ནས་འཇིགས་སྐྲག་དང་ཉོན་མོངས་གློ་བུར་
བས་མི་གནོད་པས་ཀུན་འདར་གྱི་སྤྱོད་པ་ཆུང་ངུ་གསང་སྤྱོད་བྱེད་པ་ཡིན་ཏེ། རང་གི་ཏིང་ངེ་འཛིན་ནི་བརྟན་
པར་བྱ་བའི་ཕྱིར་མེ་ལྕགས་དང་རོ་རས་དང་ཕྲུ་ཆག་དང་ཉེ་བར་མཁོ་བ་གང་རྙེད་ལ་བླང་དོར་དང་བཟང་ངན་
གྱི་འདུ་ཤེས་སྤངས་ནས་དུར་ཁྲོད་དང་འབྱུང་པོའི་ཁྱིམ་ལ་སོགས་པར་མཚན་མོའི་དུས་སུ་ཉམས་ལེན་
བྱེད་ཅིང་། ཉིན་བར་སྤྱོད་ལམ་རང་བཞིན་གྱིས་གནས་པ་ཡིན་ནོ། །མཐོང་ལམ་མྱུར་དུ་གྲུབ་པའི་དྲོད་རྟགས་
ཐོབ་པའི་རྣལ་འབྱོར་པས་ཀུན་འདར་གྱི་སྤྱོད་པ་ཆེན་པོ་སྨྱོན་པའི་བརྟུལ་ཞུགས་སྤྱོད་པ། མིང་དང་ཡུལ་
གཟུགས་ལ་སོགས་པ་གསང་ནས་བཟའ་བྱ་ཡིན་མིན་དང་། ཕྱག་རྒྱ་བགྲོད་པར་རུང་མི་རུང་ལ་སོགས་བླང་
དོར་མེད་པར་སྤྱད་པས་རང་གི་རྟོགས་པ་འཕེལ་བ་དང་། གདུལ་བྱ་རྗེས་སུ་འཛིན་པ་དང་། མ་དད་པ་ཞི་དྲག་
ཇི་ལྟར་འོས་པས་དད་པར་བྱེད་ནུས་པས་སྤྱོད་པ་ཡིན་ནོ། །སྤྱོད་པ་ཆེན་པོ་སྒོམ་ལམ་གྱི་རྟོགས་པ་བསྟན་པ་དང་
འཕེལ་བའི་ཕྱིར། གཟུང་འཛིན་གྱི་བག་ཆགས་ཡུན་རིང་དུ་གོམས་ཤིང་སེམས་ཅན་གྱི་རྒྱུད་ལ་ཁྱབ་པར་གནས་
པའི་མི་མཐུན་ཕྱོགས་འཇོམས་དཀའ་བ་དེ་ཟིལ་གྱིས་མནན་ནས་སྤང་བྱའི་གཡུལ་ལས་རྒྱལ་བར་བྱེད་པས་
ཕྱོགས་ལས་རྣམ་རྒྱལ་གྱི་སྤྱོད་པ་ཞེས་ཀྱང་བྱ། ཇི་ལྟར་འདོད་པའི་དངོས་གྲུབ་རྣམས་འབད་པ་མེད་པར་ལྷུན་
གྲུབ་ཏུ་འབྱུང་བས་ཀུན་ཏུ་བཟང་པོའི་སྤྱོད་པ་ཞེས་ཀྱང་བྱའོ། །སྤྱོད་པའི་དུས་ནི་ཟླ་བ་ཕྱེད་དང་། ཟླ་བ་གཅིག་
དང་། ཟླ་བ་དྲུག་ལ་སོགས་པ་རྣལ་འབྱོར་པའི་ཉམས་རྟོགས་དང་སྦྱར་ནས་བྱེད་པ་ཡིན་ནོ། །སྤྱོད་པ་ཆེན་པོ་
འདི་ལ། སངས་རྒྱས་ཀྱི་བསྟན་པ་དང་གདུལ་བྱའི་དོན་དུ་མི་འགྱུར་བ་ཅུང་ཟད་ཀྱང་མེད་དོ། །སྤྱོད་ཚུལ་དེ་
རྣམས་ཕལ་ཆེར་རྣལ་འབྱོར་མའི་རྒྱུད་ལས་གསུངས་ཤིང་། ནང་གི་རྟོགས་པ་དང་སྦྱར་ནས་སྤྲོས་བཅས་དང་།
སྤྲོས་མེད་ཤིན་ཏུ་སྤྲོས་མེད་ཀྱི་སྤྱོད་པ་ཞེས་བླ་མ་དག་གསུང་ཞིང་། བར་པ་ལ་བྷུ་སུ་ཀུའི་སྤྱོད་པ་ཞེས་ཀྱང་
གསུངས་སོ། །
ཕ་རྒྱུད་པའི་ལུགས་གཙོ་ཆེ་བའི་སྤྱོད་པ་གསུམ་ནི། ཁང་བཟངས་ཤིན་ཏུ་དབེན་པར་ལྷ་གྲངས་དང་
མཐུན་པའི་རྣལ་འབྱོར་ཕོ་མོ་འདུས་ནས་སྒྱུ་ལུས་ཀྱི་ཏིང་ངེ་འཛིན་ནམ་ཟུང་འཇུག་གི་རྟོགས་པ་གང་རུང་གི་ངང་
ནས་རྟེན་དང་བརྟེན་པའི་དཀྱིལ་འཁོར་གསལ་བཏབ་སྟེ་བཟའ་བཏུང་སྣ་ཚོགས་པ་དང་། གླུ་གར་དང་རོལ་མོ་~216~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དང་ཕྱག་རྒྱའི་བདེ་བ་ལ་སོགས་འདོད་པའི་ལོངས་སྤྱོད་དུ་མ་ལ་རྒྱུན་མི་འཆད་པར་ལོངས་སྤྱོད་ཅིང་། རིམ་
གྱིས་ཏིང་ངེ་འཛིན་ནི་བརྟན་པ་དང་འཕེལ་བར་བྱེད་པ་ནི་སྤྲོས་བཅས་ཡིན་ནོ། །སྤྲོས་མེད་ནི་རི་བོ་དང་ནགས་
ཁྲོད་ལ་སོགས་དབེན་པར་ཕྱག་རྒྱ་མཚན་ལྡན་དང་བཅས་པའི་རྣལ་འབྱོར་པ་ལྔ་དྲུག་ཙམ་མམ་གཅིག་པུའང་
རུང་སྟེ་ཅི་འབྱོར་པའི་ལོངས་སྤྱོད་ལ་རོལ་ཅིང་ཉམས་སུ་ལེན་པ་ཡིན་ནོ། །ཤིན་ཏུ་སྤྲོས་མེད་ནི། བྷུ་སུ་ཀུའི་སྤྱོད་
པ་སྟེ། བྷུ་བྷུན་ཛ་ན་སྟེ་ཟས་ལ་སྤྱོད་པ་དང་། སུ་སུ་ན་སྟེ་གཉིད་ལོག་པ་དང་། ཀུ་ཀུ་ཏི་ཡར་ཏེ་གཤང་བའི་སར་
འགྲོ་བ་སྟེ་ལུས་ཀྱི་སྤྱོད་པ་གསུམ་པོ་ཙམ་ལས་མི་བྱེད་པར་དཀའ་ཐུབ་དང་བརྟུལ་ཞུགས་ལ་སོགས་པ་བྱ་མི་བྱ་
དང་། དགེ་སྡིག་གི་རྟོགས་པ་ཐམས་ཅད་སྤངས་ནས་གཉིད་འོད་གསལ་གྱི་ངོ་བོ་ཉིད་དུ། ལུས་ཀྱི་སྤྱོད་ལམ་བློ་
གཡས་པ་ཕབ་སྟེ་ཉལ་བས་དུས་འདའ་བར་བྱེད་པ་ཡིན་ནོ། །འདི་ནི་ཨུ་རྒྱན་གྱི་རྒྱལ་རིགས་ལ་བཤད་དོ། །ན་
ལེནྡྲའི་རྒྱལ་རིགས་ཕལ་ཆེན་པའི་སྡེ་ལས་བྱུང་བ་འཕགས་པ་ཞི་བ་ལྷས་གྲུབ་བོ། །དེ་ལྟར་ན་གསང་སྔགས་ཀྱི་
སྤྱོད་པ་ཉམས་སུ་ལེན་ཚུལ་རྒྱུད་ལས་གསུངས་ཤིང་། མཆོག་གི་དངོས་གྲུབ་བརྙེས་པའི་རྣལ་འབྱོར་གྱི་དབང་
ཕྱུག་ཆེན་པོ་རྣམས་ཀྱི་རྣམ་ཐར་དང་མཐུན་པར་རང་རང་གི་ཉམས་རྟོགས་བཟང་པོ་འཕེལ་ཅིང་བརྟན་པ་དང་།
འཇིག་རྟེན་ཆོས་བརྒྱད་ཀྱི་རྣམ་པར་རྟོག་པ་དང་བདག་ཏུ་འཛིན་པ་ཚར་གཅད་པའི་ཕྱིར་དང་། སྐལ་བ་དང་
ལྡན་པའི་གདུལ་བྱ་རྗེས་སུ་འཛིན་པ་དང་། སངས་རྒྱས་ཀྱི་བསྟན་པ་བསྲུང་བའི་ཕྱིར་དུས་ཚོད་དང་གནས་
སྐབས་དང་སྦྱར་བའི་སྤྱོད་པ་བྱེད་པ་ན། རྡོ་རྗེ་འཆང་གི་ཐུགས་སྲས་གསང་སྔགས་ཀྱི་བསྟན་པ་འཛིན་པའི་སྐྱེས་
བུ་འཇིག་རྟེན་ལྷ་དང་བཅས་པའི་ཡོངས་སུ་འཛིན་པ་ཆེན་པོ་ཡིན་ནོ། །དེང་སང་ཕྱི་རོལ་ཡུལ་ལ་བརྟེན་པའི་
ཉོན་མོངས་པ་དང་ལུས་ངག་གི་ལས་མི་དགེ་བ་ཅུང་ཟད་ཙམ་ལའང་གཉེན་པོ་མི་བརྟེན་ཅིང་། གསང་སྔགས་
ཀྱི་ཐབས་ལམ་ཡིན་ནོ་ཞེས་ཁྱི་ཕག་ལྟར་བག་མེད་ཀྱི་སྤྱོད་པ་སྐྱོང་པ་ནི། རིག་འཛིན་གྱི་བསྟན་པ་སུན་འབྱིན་
ཅིང་། སེམས་ཅན་མང་པོ་ལོག་པའི་ལམ་དུ་སྦྱར་ཏེ་བསླུས་པས་རྡོ་རྗེ་དམྱལ་བ་ཞེས་བྱ་བ་མི་ཟད་པའི་གནས་
སུ་ལྷུང་ཞིང་ཡུན་རིང་དུ་གནས་པར་འགྱུར་རོ། །བཤད་རྒྱུད་དགོངས་པ་ལུང་སྟོན་དུ། །རང་གི་དམ་ཚིག་ཡོངས་
སྤངས་ནས། །ལྕགས་ཀྱུ་མེད་པ་བཞིན་དུ་སྤྱོད། །སྔགས་དང་ཕྱག་རྒྱའི་སྦྱོར་བ་ཡིས། །དེ་རྣམས་འཚོ་བ་སྒྲུབ་
པར་གྱུར། །གང་དུ་རྙེད་པ་ཐོབ་འགྱུར་བར། །དམ་པའི་ཆོས་ནི་སྟོན་པར་འགྱུར། །སྒྲུབ་པ་ཡི་ནི་ཐབས་ཙམ་
ཞིག །ཤེས་ནས་རྒྱུད་ལ་རྒྱབ་ཀྱིས་ཕྱོགས། །འདི་ལྟར་བདག་ནི་སློབ་དཔོན་ཞེས། །མ་འོངས་པ་ན་སྨྲ་བར་
འགྱུར། །མ་འོངས་དུས་ན་མི་རྣམས་ནི། །འཇིག་རྟེན་རྒྱང་འཕན་མཆོག་གཞོལ་གྱུར། །ལོག་པར་ལྟ་བ་ལ་
གནས་ཏེ། །ཅི་དགའ་བར་ཡང་སྤྱོད་པར་བྱེད། །ལ་ལ་གླུ་དང་གར་ལ་དགའ། །རྒོད་དང་སྒེག་ལ་མཆོག་ཏུ་~217~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གཞོལ། །དྲི་དང་ཕྲེང་བ་ལ་དགའ་ཞིང་། །དེ་བཞིན་འཁྲིག་པ་ལ་དགར་འགྱུར། །ཕ་དང་མ་ཡང་གསོད་པ་
དང་། །དེ་བཞིན་སྲོག་ཆགས་གཞན་རྣམས་གསོད། །བརྫུན་གྱི་ཚིག་ཉིད་སྨྲ་བ་དང་། །ཁྱད་པར་དུ་ཡང་རྐུ་བ་
དང་། །གཞན་གྱི་ཆུང་མའི་ཐད་དུ་འགྲོ། །སྣ་ཚོགས་སྡིག་པ་བྱས་ནས་ཀྱང་། །སྔགས་པ་དངོས་གྲུབ་འདོད་པར་
འགྱུར། །གཟེར་ནད་དུག་དང་སྦྱར་བའི་དུག །སྣ་ཚོགས་ནད་ནི་མི་བཟད་པ། །འདི་རྣམས་ཀྱིས་ནི་གཟིར་གྱུར་
ནས། །མི་བཟད་སྡིག་པ་བྱས་པ་དང་། །ལོག་པར་ལྟ་ལ་མཆོག་གཞོལ་རྣམས། །ངན་སོང་གསུམ་དུ་འགྲོ་བར་
འགྱུར། །ཞེས་སོགས་དང་། རལ་པ་གྱེན་དུ་རྫེས་པའི་རྒྱུད་ལས་ཀྱང་། ཚུལ་ཁྲིམས་འཆལ་ཅིང་སྡིག་པའི་
ལས། །སླར་ཡང་བུད་མེད་རྟག་ཏུ་ཆགས། །མི་དགེའི་གྲོགས་དང་ཕྲད་པ་ལ། །སྔགས་ཀྱི་རྒྱལ་པོ་ག་ལ་
འགྲུབ། །རྟག་ཏུ་བུད་མེད་ཆགས་གྱུར་པ། །དེ་ལ་དངོས་གྲུབ་ཡོད་མ་ཡིན། །ཞེས་པ་དང་། ཁྲག་འཐུང་མངོན་
པར་འབྱུང་བའི་རྒྱུད་དུ། །རྣལ་འབྱོར་མེད་པར་རྣལ་འབྱོར་འཆོས། །ཕྱག་རྒྱ་ལ་ནི་བགྲོད་འགྱུར་དང་། །ཡེ་
ཤེས་མེད་པར་ཡེ་ཤེས་ཚུལ། །དམྱལ་བར་འགྲོ་བར་ཐེ་ཚོམ་མེད། །ཅེས་གསུངས་པའི་ཕྱིར་གསང་སྔགས་པར་
ཞལ་གྱིས་བཞེས་པ་རྣམས་ཀྱིས་ཀྱང་། ལྟ་བ་དང་སྤྱོད་པ་རྡོ་རྗེ་འཆང་གི་གསུང་དང་མཐུན་པའི་བླང་དོར་ལ་
ཞིབ་ཏུ་དགོངས་ནས་མཛད་འཚལ་ལོ། །
དེས་ན་རྒྱུ་རྐྱེན་མ་འཚོགས་པར། །སངས་རྒྱས་འབྲས་བུ་མི་འབྱུང་མོད། །ཅེས་པ། རིམ་གཉིས་ཀྱི་
རྟོགས་པ་མཐོ་དམན་དང་སྦྱར་ནས་སྔར་ཐོབ་པའི་རྟོག་པ་བརྟན་པ་ཐོབ་མ་ཐོབ་རྟག་པའི་ཕྱིར་དང་། འཕེལ་བ་
དང་ལམ་གོང་མར་འཕོ་བ་དང་། རང་ཉིད་བརྟན་པ་ཐོབ་ནས་སྐལ་ལྡན་རྗེས་སུ་བཟུང་བ་དང་། སངས་རྒྱས་ཀྱི་
བསྟན་པ་ལ་གནོད་པ་ཚར་བཅད་པ་དང་། དངོས་གྲུབ་ཐོབ་པའི་ཕྱིར་སྤྱོད་པས་ལམ་གྱི་ནུས་པ་མངོན་དུ་འགྱུར་
བའི་ཡན་ལག་ཏུ་སྤྱོད་པ་སྒྲུབ་པར་གསུངས་པས། དབང་དང་རིམ་གཉིས་སྒོམ་པ་དང་སྤྱོད་པ་དང་དེ་དག་གི་
དམ་ཚིག་སྲུང་བ་ལ་སོགས་རྒྱུ་རྐྱེན་མ་འཚོགས་ན། འབྲས་བུ་སངས་རྒྱས་མི་འབྱུང་ཞིང་ཚོགས་ན་འབྱུང་བར་
ཤེས་ནས་ཉམས་སུ་བླང་བར་བྱའོ། །
གསུམ་པ་ནི། སྔ་མའི་ལས་འཕྲོའི་བྱེ་བྲག་དང་། །ནང་གི་རྟེན་འབྲེལ་ཁྱད་པར་གྱིས། །ཡེ་ཤེས་སྐྱེ་བའི་
སྣ་འདྲེན་ནི། །ཐབས་ཀྱི་དབྱེ་བས་བྱེད་པར་གསུངས། །ཞེས་པ། སྐྱེ་བ་སྔ་མའི་ལས་འཕྲོ་བཟང་ངན་དང་ནུས་
པ་ཆེ་ཆུང་གི་བྱེ་བྲག་དུ་མ་ཡོད་པས། དེ་སད་པར་བྱེད་པའི་རྐྱེན་རྡོ་རྗེའི་ལུས་ལ་བརྟེན་པའི་རྩ་ཁམས་ཀྱི་ནུས་
པ་རྐྱེན་གང་གི་འཆིང་ཞིང་། ལས་སུ་རུང་བར་བྱེད་པ་ནང་གི་རྟེན་འབྲེལ་གྱི་ཁྱད་པར་དུ་མ་ཡོད་པས་མི་མཐུན་
པ་ཚོགས་ན་བར་ཆད་དང་གེགས་སུ་འགྱུར་ལ། མཐུན་པའི་རྐྱེན་ཚོགས་ན་ཕྱག་རྒྱ་ཆེན་པོའི་རྟོགས་པ་འཆར་~218~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བས། ཐབས་ཀྱི་བྱེ་བྲག་གཅིག་ཏུ་མ་ངེས་བདེ་བའི་རྐྱེན་གྱིས་ཡེ་ཤེས་སྐྱེ་བ་དང་། སྡུག་བསྔལ་བའི་རྐྱེན་གྱིས་
སྐྱེ་བ་དང་། ཡུལ་ཡིད་དུ་འོང་པ་དང་མི་འོང་པ་ལ་སོགས་པའི་རྐྱེན་སྣ་ཚོགས་པར་ཡོད་པར་གསུངས་སོ། །
དཔེར་ན་ནད་པའི་ལུས་བརྟས་པ། །བཟའ་དང་བཏུང་བ་བྱེད་མོད་ཀྱི། །དེ་ཡི་ཡི་ག་འབྱེད་པ་ནི། །ཟས་
ཀྱི་ཁྱད་པར་ཡིན་པ་བཞིན། །ཞེས་པ། ནད་པའི་ལུས་ཀྱི་འབྱུང་བཞི་དང་དབང་པོའི་ནུས་པ་མི་ཉམས་ཤིང་
འཕེལ་བར་བྱེད་པ་ནི་འཕྲོད་པའི་བཟའ་བཏུང་བརྟེན་པས་བྱེད་དེ། རྣམ་པར་ཤེས་པའི་ཟས་ཀྱིས་གཞོན་ལུས་
མ་ཉམས་པར་བཟུང་ནས། ཁམ་གྱི་ཟས་བཟང་པོས་བཀྲེས་སྐོམ་གྱི་ཚོར་བ་སྡུག་བསྔལ་ཞི་བར་བྱེད་ཅིང་།
དབང་པོའི་ཡུལ་ཡིད་དུ་འོང་པ་ལ་བརྟེན་པའི་རེག་པའི་ཟས་ཀྱིས་ལུས་སེམས་ལ་དགའ་བདེ་འཕེལ་ནས་
འདོད་པའི་དོན་ལ་དམིགས་པའི་ཡིད་བྱེད་ཀྱིས་ཡིད་ཀྱི་རེ་བའི་ཟས་ཁམས་གསོས་སུ་འགྲོ་བ་ཡིན་ནོ། །ཟས་
དང་ཁར་མི་འོང་པའི་ཡི་ག་འབྱེད་པ་ལ་སེ་འབྲུ་བཞི་པའི་སྨན་དང་ཞོ་དང་ཆང་ལ་སོགས་པ་ཅུང་ཟད་སྟེར་བ་
གང་གིས་ཡི་ག་འབྱེད་པའི་རྒྱུ་རྐྱེན་དུ་འགྱུར་བ་མ་ངེས་པ་བཞིན་ནོ། །
དེ་ཕྱིར་ཐབས་ཀྱི་ཁྱད་པར་ལ། །སྐུར་པ་འདེབས་ན་བླུན་པོ་ཡིན། །འོན་ཀྱང་རེ་རེས་འཚང་རྒྱ་བར། །འདོད་
ན་ཤིན་ཏུ་འཁྲུལ་པར་བཤད། །ཅེས་པ་འགྲོ་བའི་ཡེ་ཤེས་སྐྱེ་བའི་མཐུན་རྐྱེན་གྱི་ཁྱད་པར་དུ་མ་ཡོད་པས་དེ་ལ་
སྐུར་པ་འདེབས་ཤིང་བགེགས་ན་ཐབས་ཁྱད་དུ་གསོད་པའི་བླུན་པོ་ཡིན་མོད་ཀྱི་འོན་ཀྱང་གཏུམ་མོ་དང་སྤྱོད་
པའི་བྱེ་བྲག་རེ་རེས་འཚང་རྒྱ་བར་འདོད་ན་འཁྲུལ་པ་ཡིན་ཏེ། རྒྱུ་རྐྱེན་ཐམས་ཅད་ཚང་དགོས་སོ། །དཔེར་ན་
ཞིང་པའི་སོ་ནམ་བཞིན་ནོ། །
བཞི་པ་ནི། དེས་ན་སྨིན་བྱེད་དབང་དང་ནི། །རིམ་པ་གཉིས་ལ་འབད་པ་གྱིས། །ཞེས་པ། ཐབས་ཀྱི་
ཁྱད་པར་ཕྱོགས་རེས་སངས་རྒྱས་མི་འགྲུབ་ཅིང་། རྒྱུ་རྐྱེན་ཐམས་ཅད་ཚོགས་པས་སྒྲུབ་དགོས་པ་དེས་ན། ལམ་
གྱི་ཐོག་མར་རྒྱུད་སྣོད་དུ་རུང་བར་བྱེད་པའི་དབང་དང་། རྒྱུ་རྒྱུད་ཀྱི་དྲི་མ་རགས་པ་སྦྱོང་བའི་བསྐྱེད་རིམ་དང་ཕྲ་
མོ་སྦྱོང་བའི་རྫོགས་རིམ་ཆ་ལག་ཚང་བ་སྒྲུབ་པ་ལ་བརྩོན་པར་གྱིས་ཤིག །
ལྔ་པ་ལ་གཉིས་ལས། དང་པོ་ངོ་བོ་ངོས་བཟུང་བ་ནི། སོ་ནམ་ཚུལ་བཞིན་བྱས་པ་ཡི། །ལོ་ཏོག་རིམ་
གྱིས་སྨིན་པ་ལྟར། །ཕ་རོལ་ཕྱིན་པའི་ལམ་ཞུགས་ན། །གྲངས་མེད་གསུམ་གྱིས་རྫོགས་སངས་རྒྱས། །ཞེས་པ།
ཞིང་པའི་སོ་ནམ་གོ་མ་ལོགས་ཚུལ་བཞིན་བྱས་ནས་མྱུ་གུ་ནས་འབྲས་བུའི་བར་རིམ་གྱིས་སྨིན་ནས་ལོ་ཏོག་
འབྱུང་བ་ལྟར། ཕ་རོལ་ཏུ་ཕྱིན་པའི་ལམ་ལ་ཞུགས་ནས་སངས་རྒྱས་བསྒྲུབ་ན། ཐོག་མར་སྨོན་འཇུག་གི་
སེམས་བསྐྱེད་བླངས་ནས་མ་ཉམས་པར་སྲུང་བ་དང་། ལམ་ལ་སློབ་པའི་གོ་རིམ་ཀྱང་སྨིན་བྱེད་རྒྱུ་འབྲས་ལ་~219~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ངེས་ཤེས་མ་སྐྱེས་པར། གྲོལ་བྱེད་སྟོང་ཉིད་ལ་བློ་མི་སྦྱོང་སྟེ། རྒྱན་སྟུག་པོ་བཀོད་པར། རི་རབ་རི་བོ་ཙམ་གྱུར་
པའི། །བདག་ཏུ་ལྟ་བས་མི་གནོད་ཀྱི། །སྟོང་ཉིད་ལྟ་བས་གནོད་པ་ནི། །ང་རྒྱལ་མི་བདེན་བཏགས་པའོ། །རྣལ་
འབྱོར་སྤྱོད་པ་སྟོང་པ་ཉིད། །གནས་མ་ཡིན་པར་སྦྱར་མི་བྱ། །གནས་མིན་གལ་ཏེ་སྦྱར་གྱུར་ན། །བདུད་རྩི་དུག་
ཏུ་འགྱུར་བ་ཡིན། །ཞེས་གསུངས་པས། ཐོག་མར་ཟག་བཅས་འཁོར་བའི་རྟེན་འབྲེལ་དང་དེའི་གཉེན་པོ་རྣམ་
པར་བྱང་བའི་ལམ་གྱི་ཆ་མཐའ་དག་ལ་ཐོས་བསམ་གྱིས་ཡང་དག་པའི་ལྟ་བ་རྒྱུ་འབྲས་ལ་ངེས་ཤེས་ཡང་དག་
པར་དྲངས་ནས། འགྲོ་བ་མཐའ་ཡས་པ་ལ་བྱམས་པ་དང་སྙིང་རྗེའི་སེམས་ཀྱིས་ཁྱབ་པར་བྱས་ཏེ། རང་ཉིད་ཞི་
བདེ་དོན་གཉེར་གྱི་བདག་རགས་པ་སྙིང་རྗེའི་སྟོབས་ཀྱིས་སུན་ཕྱུང་ནས་རང་བཞིན་གྱིས་རྣམ་པར་དག་པའི་དེ་
ཁོ་ན་ཉིད་རིམ་གྱིས་སྔོན་དུ་བྱེད་ཅིང་། དེ་ཡང་ཐེག་པ་ཆེན་པོའི་ཡོངས་འཛིན་བཟང་པོ་ལ་བརྟེན་ནས་བསླབ་
པར་བྱ་སྟེ། བྱང་ཆུབ་སེམས་དཔའི་སྡེ་སྣོད་ལས། གང་དགེ་བའི་བཤེས་གཉེན་ལས་བརྟེན་པར་བྱེད་པ་དེས་ནི་
ཐོས་པར་འགྱུར་རོ། །ཐོས་ནས་ཤེས་རབ་ཏུ་ཤེས་སོ། །ཤེས་ནས་ནན་ཏན་བྱེད་དོ། །ཞེས་ཡང་དང་ཡང་དུ་
གསུངས་པས་ལམ་གྱིས་གོ་རིམ་མ་ནོར་བར་ཉམས་སུ་ལེན་པའི་ཚུལ་ཤེས་ནས་བསྒྲུབས་པས། མོས་པ་སྤྱོད་
པའི་ས་མཐར་ཕྱིན་ནས་བསྐལ་པ་གྲངས་མེད་དང་པོའི་ཚོགས་གཉིས་འགྲུབ་པ་ཡིན་ནོ། །རྒྱུད་མ་སྨིན་པ་ཐོག་
མ་ནས་སྟོང་པ་ཉིད་བསྒོམས་ན་བདུད་རྩི་དུག་ཏུ་འགྱུར་ཞེས་པ་ཡང་ལེགས་པར་ཤེས་དགོས་སོ། །དེ་ནས་ས་
བདུན་པ་རིང་དུ་སོང་བའི་བར་གྱི་གྲངས་མེད་གཅིག་དང་། དག་པའི་ས་གསུམ་དུ་གྲངས་མེད་གཅིག་མཐར་
ཕྱིན་ནས་ཀུན་ཏུ་འོད་ཀྱི་སར་སྐུ་གསུམ་འཕྲིན་ལས་དང་བཅས་པ་འགྲུབ་པ་འདི་ནི་ལམ་མ་ནོར་བར་ཉམས་སུ་
ལེན་པའི་ཚུལ་ལུགས་ཅིག་ཡིན་ནོ། །
སྔགས་ཀྱིས་བཏབ་པའི་ས་བོན་ནི། །ཉི་མ་གཅིག་ལ་ལོ་ཏོག་སྨིན། །རྡོ་རྗེ་ཐེག་པའི་ཐབས་ཤེས་ན། །ཚེ་
འདི་ཉིད་ལ་སངས་རྒྱས་འགྲུབ། །ཅེས་པ། མཁའ་འགྲོ་མའི་རིགས་སྔགས་ཀྱིས་བཏབ་པའི་ས་བོན་ཉུངས་ཀར་
དང་། མོན་སྲན་དང་། ཀོ་ཊ་ལ་སོགས་པ་ནི་རོ་བསྲེགས་པའི་ཁུང་དང་། མི་དང་དུད་འགྲོའི་ཐོད་པར་དུར་ཁྲོད་
ཀྱི་སོལ་བ་ལ་སོགས་པའི་ཕྱེ་མ་བོང་བུའི་ཆུ་ལ་སོགས་པ་སྦངས་ཏེ་བཏབ་ན་ཉི་མ་གཅིག་ལ་སྨིན་པ་ལྟར།
གསང་སྔགས་རྡོ་རྗེ་ཐེག་པའི་ཐབས་ཀྱི་ཁྱད་པར་དུ་བྱས་པའི་ལམ་ཟབ་མོ་ཚང་ལ་མ་ནོར་བར་བསྒྲུབས་ན་
མཐོང་པའི་ཆོས་ཚེ་འདི་ཉིད་ལ་ཕྱག་རྒྱ་ཆེན་པོ་འགྲུབ་པར་འགྱུར་རོ། །
གཉིས་པ་རྒྱས་པར་བཤད་པ་ལ་བཞི། ཕ་རོལ་ཏུ་ཕྱིན་པའི་ལམ་བགྲོད་ཚུལ། རྡོ་རྗེ་ཐེག་པའི་ལམ་
བགྲོད་ཚུལ། སངས་རྒྱས་སྒྲུབ་ན་ལམ་སྒྲུབ་བྱར་གདམས་པ། ཆོས་མེད་ཆོས་པར་ཁས་ལེན་པ་དགག་པའོ། །~220~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དང་པོ་ལ་གསུམ་ལས། དང་པོ་རྒྱལ་སྲས་མཁས་པའི་འཇུག་ངོགས་ཡིན་པར་བསྟན་པ་ནི། སྟོང་ཉིད་
སྙིང་རྗེ་སོགས་སྒོམ་པ། །ཕ་རོལ་ཕྱིན་པའི་གཞུང་ལུགས་ཡིན། །དེ་ཡིས་ཇི་ལྟར་མྱུར་ན་ཡང་། །གྲངས་མེད་
གསུམ་གྱི་དཀའ་སྤྱད་དགོས། །རྫོགས་པའི་སངས་རྒྱས་ལམ་པོ་ཆེ། །རྩོད་པ་ཀུན་ལས་གྲོལ་བའི་ཆོས། །མཁས་པ་
རྣམས་ཀྱིས་གུས་པས་བསྟེན། །ཞེས་པས། ཤེས་པས་སྲིད་ལ་མི་གནས་ཤིང་། །སྙིང་རྗེས་ཞི་ལ་མི་གནས་པ། །ཞེས་
གསུངས་པ་ལྟར་གཞི་འཁོར་འདས་ཀྱིས་བསྡུས་པའི་ཆོས་རྣམས་རྟེན་འབྲེལ་སྒྱུ་མ་ལྟ་བུར་སྣང་། གཤིས་རང་
བཞིན་སྤྲོས་པ་དང་བྲལ་བར་མཐོང་བའི་ཤེས་རབ་ཀྱིས་འཁོར་བ་ལ་དོར་བྱར་འཛིན་པའི་བློ་ལ་མི་གནས་ཏེ།
མདོར། བྱང་ཆུབ་སེམས་དཔའ་གང་ཞིག་རྟེན་ཅིང་འབྲེལ་པར་འབྱུང་། །སྐྱེ་མེད་ཟད་པ་མེད་པར་ཤེས་རབ་ཡེ་
ཤེས་ཏེ། །ཉི་མ་སྤྲིན་མེད་འོད་ཟེར་འཕྲོ་བས་མུན་སེལ་ལྟར། །མ་རིགས་འཐིབས་སོ་བཅོམ་ནས་རང་འབྱུང་
ཐོབ་པར་འགྱུར། །ཞེས་གསུངས། དེ་ཡུན་རིང་དུ་གོམས་པ་ནི་ཡེ་ཤེས་ཀྱི་ཚོགས་འབྲས་བུ་ཆོས་སྐུའི་རྒྱུའི་གཙོ་
བོ་ཡིན་ལ། འཁོར་བ་མི་སྤོང་བའི་ཐབས་སུ་གྱུར་པས་བསོད་ནམས་ཀྱི་ཚོགས་འགྲུབ་པས་གྲོགས་ཡིན་ནོ། །དེ་
དང་ལྡན་པའི་སྙིང་རྗེ་ནི་སེམས་ཅན་རྣམས་ལ་འཁྲུལ་པའི་དབང་གིས་སྡུག་བསྔལ་ཉིད་དུ་གཟིགས་ནས་མི་
གཏོང་བར་རྗེས་སུ་འཛིན་ཅིང་། སྡུག་བསྔལ་བའི་རྒྱུ་ལས་དང་ཉོན་མོངས་པ་སྤོངས་བའི་ལམ་ཉེ་བར་སྟོན་པ་
ཡིན་ཏེ། མདོར། ཕུང་པོ་འདི་དག་གདོད་ནས་སྟོང་ཞིང་སྐྱེ་མེད་ཤེས། །མཉམ་པར་མ་གཞག་སེམས་ཅན་
ཁམས་ལ་སྙིང་རྗེ་འཇུ ག །བར་སྐབས་དེར་ཡང་སངས་རྒྱས་ཆོས་ལས་ཡོངས་མི་སྙམ། །ཞེས་པ་དང་། དེ་
བཞིན་བྱང་ཆུབ་སེམས་དཔའི་དགེ་བ་ཡང་། །སེམས་ཅན་ཁམས་རྣམས་ཀུན་ཏུ་སྙིང་རྗེ་ཆེ་བསྐྱེད་ཅིང་། །བདུད་
བཞི་དག་དང་ས་གཉིས་ལ་ཡང་རབ་གནས་ནས། །ཏིང་འཛིན་མཆོག་ལ་གནས་ཤིང་བྱང་ཆུབ་རེག་མི་བྱ། །ཞེས་
གསུངས་པས། དེ་ཉིད་ཡུན་རིང་དུ་གོམས་པས་བསོད་ནམས་ཀྱི་ཚོགས་མཐར་ཕྱིན་པའི་འབྲས་བུ་གཟུགས་ཀྱི་
སྐུ་གཉིས་ཕྲིན་ལས་དང་བཅས་པའི་རྒྱུའི་གཙོ་བོར་གྱུར་པ་ཡིན་ལ། དམིགས་པ་གསུམ་མ་རྫོགས་པར་མྱ་ངན་
ལས་མི་འདའ་བས་ཡེ་ཤེས་ཀྱི་ཚོགས་མཐར་ཕྱིན་པའི་གྲོགས་བྱེད་པ་ཡིན་ནོ། །དེ་ལྟར་ཐབས་དང་ཤེས་རབ་
གཉིས་གཅིག་ལ་གཅིག་ཕན་གྱི་ཟུང་འཇུག་ཏུ་གོམས་པ་མཐར་ཕྱིན་པས་རྫོགས་པའི་སངས་རྒྱས་སྒྲུབ་པའི་
ལམ་འདི་མཐའ་གཉིས་སུ་མ་ལྷུང་བའི་ཉམས་ལེན་རྣམ་དག་ཡིན་མིན་གྱི་སྒྲོ་སྐུར་དང་ཐེ་ཚོམ་དང་བྲལ་བའི་
ཆོས་དུས་གསུམ་གྱི་རྒྱལ་བ་སྲས་བཅས་རྣམས་ཀྱིས་གུས་པས་བསྟེན་ཅིང་བསྒྲུབས་པས་སངས་རྒྱས་པ་དང་།
འཚང་རྒྱ་བ་དང་། སངས་རྒྱ་བའི་བསྒྲོད་པ་གཅིག་པར་གྱུར་པའི་ཐེག་པ་ཆེན་པོ་ཡིན་ནོ། །
རིག་འཛིན་སྔགས་ཀྱི་ཐ་སྙད་དང་བྲལ་བར་བསྟན་པ་ནི། གལ་ཏེ་འདི་བཞིན་སྒྲུབ་འདོད་ན། །རྡོ་རྗེ་~221~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཕག་མོའི་བྱིན་བརླབས་མེད། །ལྷན་སྐྱེས་ལ་སོགས་འདིར་མི་སྒོམ། །གཏུམ་མོ་ལ་སོགས་ཐབས་ལམ་བྲལ། །ཕྱག་
རྒྱ་ཆེན་པོའི་ཐ་སྙད་མེད། །ཚེ་འདི་དང་ནི་བར་དོ་དང་། །ཕྱི་མར་འཚང་རྒྱ་ཁོང་མི་བཞེད། །ཅེས་པས། ཕ་རོལ་
ཏུ་ཕྱིན་པའི་ཐེག་པ་ལ་ཞོན་ནས་སངས་རྒྱས་ཀྱི་སར་འགྲོ་བར་འདོད་ན། ཡི་དམ་ལྷའི་བྱིན་བརླབས་ཀྱི་ཆོ་ག་
དང་། ལྷན་ཅིག་སྐྱེས་པའི་ཉམས་རྟོགས་སྐྱེས་པའི་ཐབས་གཏུམ་མོ་དང་རྩ་རླུང་སྒོམ་པ་ལ་སོགས་པའི་སྔགས་
ཀྱི་ཐབས་ལམ་དང་བྲལ་ཞིང་། ཕྱག་རྒྱ་ཆེན་པོ་ཞེས་བྱ་བའི་མིང་གི་ཐ་སྙད་ཀྱང་གཏན་ནས་མེད་དོ། །ཚེ་འདི་
དང་བར་དོ་དང་ཕྱི་མར་སྐྱེ་བ་བདུན་དང་། བཅུ་དྲུག་ཚུན་ཆད་ནས་མྱུར་བར་འཚང་རྒྱ་བའི་འདོད་ཐག་ཉེ་མོ་
ཐེག་ཆེན་གྱི་ལམ་དུ་ཞུགས་པའི་སྐྱེས་བུ་ཁོང་མི་བཞེད་དེ། དོར་བྱ་འཁོར་བ་ལ་དམིགས་ཤིང་རང་ཉིད་འཁོར་
བ་སྤངས་པའི་ཞི་བདེ་དོན་དུ་མི་གཉེར་བའི་ཕྱིར་དང་། ཐབས་ཡང་ཤུལ་ལ་གཞན་དོན་དུ་འཁོར་བ་མ་སྟོངས་
ཀྱི་བར་དུ་སེམས་ཅན་གྱི་སྡུག་བསྔལ་དང་དུ་ལེན་པར་ཞལ་གྱིས་བཞེས་པའི་ཕྱིར་ཏེ། སྐྱེས་བུ་དམ་པ་ཁས་ལེན་
མང་པོ་མི་བྱེད་དེ། །ཁས་བླངས་པ་ནི་རྡོ་ལ་རི་མོ་བྲིས་པ་བཞིན། །ཞེས་རྒྱལ་ཚབ་དམ་པས་གསུངས་པ་དང་།
འཕགས་པ་ཞི་བ་ལྷས། དང་པོར་སྦྱོར་བ་བརྟགས་ནས་ནི། །རྩམ་མམ་ཡང་ན་མི་རྩམ་བྱའི། །མ་བརྩམས་པ་ནི་
མཆོག་ཡིན་ཏེ། །བརྩམས་ནས་བཟློག་པར་མི་བྱའོ། །ཞེས་གསུངས་པ་ལྟར་རོ། །
གསུམ་པ་གྲངས་མེད་གསུམ་གྱིས་སངས་རྒྱས་བསྟན་པ་སྒྲུབ་པར་བསྟན་པ་ནི། འོན་ཀྱང་ཐེག་པ་ཆེན་
པོ་ཡི། །སྡེ་སྣོད་རྣམས་ལས་བྱུང་བ་བཞིན། །བྱང་ཆུབ་མཆོག་ཏུ་སེམས་བསྐྱེད་ལ། །གྲངས་མེད་གསུམ་དུ་
ཚོགས་གཉིས་བསོགས། །སེམས་ཅན་ཡོངས་སུ་སྨིན་པ་དང་། །སངས་རྒྱས་ཞིང་རྣམས་ལེགས་པར་སྦྱངས། །ས་
བཅུའི་ཐ་མར་བདུད་བཏུལ་ནས། །རྫོགས་པའི་སངས་རྒྱས་ཐོབ་པར་གསུངས། །ཞེས་པ། མྱུར་དུ་འཚང་རྒྱ་
བའི་ལམ་མ་ཡིན་ཀྱང་། དོན་གཉིས་སྒྲུབ་པའི་ཚུལ་ཁྱད་པར་ཅན་ཡིན་པས་ཐེག་པ་ཆེན་པོའི་སྡེ་སྣོད་གསུམ་
དང་དགོངས་འགྲེལ་རྣམས་དག་ལས་བྱུང་བ་བཞིན། དང་པོར་སྨོན་འཇུག་བྱང་ཆུབ་མཆོག་ཏུ་སེམས་བསྐྱེད་
ནས་ཐེག་པ་ཆེན་པོའི་རྒྱས་འགྱུར་གྱི་རིགས་གསལ་གདབ་ལ། བར་དུ་བསྐལ་པ་གྲངས་མེད་གསུམ་དུ་ཚོགས་
གཉིས་བསྒྲུབ་ནས་སྨོན་ལམ་ཚོགས་རྫོགས་པ་དང་། གདུལ་བྱ་སྨིན་པ་དང་། ཞིང་དག་པ་དང་། ཕྱོགས་བཅུའི་
རྒྱལ་བ་སྲས་བཅས་ཀྱི་རྒྱལ་ཚབ་ཏུ་འོད་ཟེར་ཆེན་པོའི་དབང་བསྐུར་ལེགས་པར་ཐོབ་ནས་བྱང་ཆུབ་ཀྱི་ཤིང་
དྲུང་དུ་སྟོང་ཉིད་སྙིང་རྗེ་ཟུང་འཇུག་གི་ཏིང་ངེ་འཛིན་ལ་མཉམ་པར་བཞག་སྟེ། སྲོད་ལ་བདུད་བཏུལ་ནས་ཐོ་
རངས་རྣམ་པ་ཐམས་ཅད་མཁྱེན་པའི་སངས་རྒྱས་ཐོབ་སྟེ། སྔར་ཡོངས་སུ་སྨིན་པའི་གདུལ་བྱ་ལ་ཆོས་ཀྱི་
འཁོར་ལོ་བསྐོར་ནས་བུད་ཤིང་ཟད་པའི་མེ་བཞིན་དུ་མྱ་ངན་ལས་འདའ་བའི་ཚུལ་སྟོན་པ་འདི་ནི། ཐུབ་པའི་~222~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སྤྲུལ་སྐུ་རྒྱུན་མི་ཆད། །ཅེས་པ་དང་། དེ་བཞིན་འཁོར་བ་ཇི་སྲིད་འདིའི། །ལས་ནི་རྒྱུན་མི་ཆད་པར་བསྟན། །ཞེས་
གསུངས་པ་ལྟར། སྐུ་དང་ཡེ་ཤེས་དང་མཛད་པ་རྒྱ་ཆེན་པོ་རྒྱུན་མི་ཆད་པར་འབྱུང་བ་ཡིན་ཏེ། དེ་ལྟར་མཛད་པ་
རྒྱ་ཆེའི་ཕྱིར། །སངས་རྒྱས་ཁྱབ་པར་ངེས་པར་བརྗོད། །དེ་ཉིད་ཟད་པ་མེད་པའི་ཕྱིར། །རྟག་པ་ཞེས་ཀྱང་
བརྗོད་པ་ཡིན། །ཞེས་སོ། །འདི་ལ་ཐོག་མར་ཐོགས་མེད་ཞབས་ཀྱིས། བཟང་དང་སྨོན་པའི་སྟོབས་ཅན་
དང་། །སེམས་བརྟན་ཁྱད་པར་འགྲོ་བ་ཡི། །བྱང་ཆུབ་སེམས་དཔའ་གྲངས་མེད་གསུམ། །ཀུན་ཏུ་བརྩོན་པར་
མཛད་པ་ཡིན། །ཞེས་གསུངས་པ་བཞིན་གྲངས་མེད་གསུམ་གྱི་དང་པོའི་ཚོགས་ལམ་དུ་ཞུགས་ནས་མདུན་པ་
དང་མཚུངས་ལྡན་གྱི་སེམས་བསྐྱེད་ལ་ཁྱད་ཆོས་དེ་རྣམས་ལྡན་པ་ནས་བཟུང་སྟེ། ཚོགས་ལམ་མཐར་ཕྱིན་ནས་
སེམས་བྱིང་རྒོད་ལ་སོགས་དགེ་བ་ལ་བསྐོལ་དུ་མི་རུང་བ་དང་། ལུས་ལྕི་ཞིང་སྙོམས་ལས་ཀྱི་དབང་དུ་གྱུར་ཏོ། །དགེ་བ་
ལ་བཀོལ་དུ་མི་རུང་བའི་གནས་ངན་ལེན་ལེགས་པར་སྦྱངས་ནས་ལུས་སེམས་ལས་སུ་རུང་བར་གྱུར་པའི་ཤིན་
ཏུ་སྦྱངས་པ་དང་ལྡན་པ་ནི། སྦྱོར་ལམ་གྱི་སྣོད་དུ་རུང་བ་ཡིན་པས་དམིགས་པ་ལ་སེམས་རྩེ་གཅིག་ཏུ་གནས་
པའི་ཞི་གནས་འབྱུང་ཞིང་། དེ་ལ་བརྟེན་ནས་བཟུང་བ་ཕྱི་རོལ་གྱི་དོན་དུ་སྣང་བ་ལ་ཀུན་ནས་ཉོན་མོངས་པ་
སྡུག་བསྔལ་དང་ཀུན་འབྱུང་གིས་བསྡུས་པའི་ཆོས་རྣམས་བདག་ཉིད་ཀྱིས་སྟོང་པ། སེམས་ཀྱི་བག་ཆགས་ལས་
བྱུང་བ་ཙམ་དུ་ཤེས་ནས་མཉམ་པར་འཇོག་པ་ནི་སྦྱོར་ལམ་དྲོད་ཀྱི་ཡེ་ཤེས་ཡིན་ལ། དེ་ལ་བརྟེན་ནས་གཟུང་
ཡུལ་གཉེན་པོ་རྣམ་བྱང་གིས་བསྡུས་པའི་ཆོས་རྣམས་ཀྱང་བདག་གཉིས་ཀྱིས་སྟོང་པ། རང་སེམས་ཀྱི་སྣང་བ་
ཙམ་དུ་རྟོགས་ཤིང་སྔར་གྱི་རྟོགས་པ་ཡང་འཕེལ་ལ། བདག་མེད་པའི་དོན་ལ་ཡེ་ཤེས་ཀྱི་སྣང་བ་ཆེས་ཆེར་རྒྱས་
ཏེ་གཉེན་པོ་བཟུང་ན་ཞི་གནས་དང་། ལྷག་མཐོང་ཟུང་དུ་འབྲེལ་བ་དེ་ལ་ཡུན་རིང་དུ་གནས་པར་ནུས་ཤིང་
གཉེན་པོའི་རྩོལ་བས་མ་ཟིན་ན། གཟུང་ཡུལ་ལ་སྔོན་གོམས་པའི་བག་ཆགས་ཀྱི་གཡོ་བ་དེ་ནི་རྩེ་མོའི་ཡེ་ཤེས་
སོ༑ ༑དེ་ཉིད་ལ་བརྟེན་ནས་མཉམ་པར་གཞག་པས་གཟུང་ཡུལ་ལ་བརྟེན་པའི་རྣམ་རྟོག་མི་འབྱུང་ཞིང་། ནང་གི་
སེམས་ལ་འཁོར་བར་རྟོགས་པའི་འཛིན་པ་ཕྲ་མོ་བྱུང་བ་རྣམས་བདག་གཉིས་ཀྱིས་སྟོང་པར་རྟོགས་ནས་མཉམ་
པར་བཞག་པས་མི་མཐུན་ཕྱོགས་ཕལ་ཆེ་བས་འཁྲུགས་པར་མི་ནུས་པའི་རྟོགས་པ་བསྟན་པ་ནི་བཟོད་པའི་ཡེ་
ཤེས་སོ། །ཆུ་ཀླུང་བ་ཚྭ་ཅན་གྱི་མདོ་ལས། སྣང་བ་ཞེས་བྱ་བ་ནི་ཆོས་ལ་ངེས་པར་སེམས་པའི་བཟོད་པའི་ཚིག་
བླ་དྭགས་སོ། །ཞེས་པའི་དོན་ནི་འདི་ཡིན་ཏེ། ཆོས་རྣམས་རང་སེམས་ཀྱི་སྣང་བ་ཙམ་དུ་རྟོགས་པས་དེ་ལ་མི་
སྐྲག་པའི་བཟོད་པ་ཐོབ་པའི་ཕྱིར་རོ། །འདི་ལ་བདེན་པའི་རྗེས་སུ་མཐུན་པའི་བཟོད་པ་ཞེས་ཀྱང་ཟེར་རོ། །དེ་
ལ་བརྟེན་ནས་རྣམ་བྱང་དུ་འཛིན་པའི་རྟོགས་པ་ཕྲ་མོ་གཅིག་ལུས་པ་དེ་གཟུང་ཡུལ་མ་གྲུབ་པས་འཛིན་པའང་~223~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མ་དམིགས་པར་ཤེས་ཏེ་ཀུན་རྫོབ་སེམས་ཀྱི་གསལ་ཆ་དེ་གཟུང་འཛིན་ཐམས་ཅད་ཀྱིས་སྟོང་པ། རང་བཞིན་
གྱིས་འོད་གསལ་བའི་ངང་ལ་མཉམ་པར་འཇོག་པ་ནི་ཆོས་མཆོག་གི་ཡེ་ཤེས་ཡིན་ཏེ། བར་ཆད་མེད་པའི་ཏིང་
ངེ་འཛིན་ཞེས་བྱའོ། །
བཞི་པོ་དེ་ལ་རིམ་པ་ལྟར་སྣང་བ་ཐོབ་པ་དང་། སྣང་བ་མཆེད་པ་དང་། ཕྱོགས་གཅིག་ལ་ཞུགས་པ་དང་།
མཐའ་དག་ལ་ཞུགས་པའི་ཏིང་ངེ་འཛིན་ནི་ཞེས་བྱའོ། །དེ་ནས་འཁོར་འདས་ཀྱི་ཆོས་མཐའ་དག་སེམས་ཀྱི་
སྣང་བ་ཙམ་དུ་རྟོགས་ཤིང་། སེམས་ཀྱང་རང་བཞིན་གྱིས་སྟོང་པ་འོད་གསལ་བའི་བདག་ཉིད་དུ་མཐོང་བྱར་
མེད་པའི་ཚུལ་གྱི་མངོན་སུམ་དུ་མཐོང་བ་ནི་ལམ་གྱི་ཡེ་ཤེས་ཏེ། མདོ་ལས། འགའ་ཡང་མཐོང་བ་མེད་པ་འདི་
ནི་དེ་ཁོ་ན་ཉིད་ཀྱི་དོན་མཐོང་བ་དམ་པའོ། །ཞེས་གསུངས་པའི་ལམ་གྱི་ཐོག་མ་ཡིན་ནོ། །དེ་ཉིད་སྒོམ་ལམ་
དགུའི་རིམ་པས་ཡུན་རིང་དུ་གོམས་པ་ལ་བརྟེན་ནས་སྤང་བྱ་རྣམས་རགས་རིམས་ནས་འགགས་ཤིང་། ཡོན་
ཏན་རྣམས་ཀྱང་རིམ་གྱིས་འཕེལ་བར་འགྱུར་ཏེ། ས་བརྒྱད་པ་མི་གཡོ་བ་སེར་སྣ་ལ་སོགས་པ་ཕར་ཕྱིན་དྲུག་གི་
སྤང་བྱ་རྣམས་དང་། རྗེ་ཐོབ་ཏུ་བདག་འཛིན་མངོན་གྱུར་ཅུང་ཟད་འབྱུང་བའི་རྩ་བ་ཉོན་ཡིད་གནས་གྱུར་ཐོབ་
ནས་རྣམ་པར་མི་རྟོག་པའི་ཡེ་ཤེས་དང་། ཞིང་རྣམ་པར་དག་པ་ལ་དབང་འབྱོར་བ་ཡིན་ཏེ། མིག་ལ་སོགས་
པའི་དབང་པོ་ལྔ་གནས་གྱུར་དུ་ཕུལ་དུ་ཕྱིན་པའི་ཕྱིར་རོ། །ས་དགུ་པར་དབང་ཤེས་ལྔ་གནས་གྱུར་པས་གཟུང་
འཛིན་གཉིས་སྣང་ནུབ་པའི་ཕྱིར་དག་པའི་ཡེ་ཤེས་དབང་འབྱོར་པ་ཡིན་ནོ། །ས་བཅུ་པར་ཡིད་ཀྱི་རྣམ་པར་ཤེས་
པ་གནས་འགྱུར་པས་བདག་གཞན་བླང་དོར་དུ་འཛིན་པའི་དྲི་མ་དང་འབད་རྩོལ་ཟད་དེ། རྫོགས་པའི་སངས་
རྒྱས་དང་གཞན་དོན་གྱི་ཕྲིན་ལས་མཛད་པའི་ཚུལ་མཉམ་པའོ་ཞེས་གདུལ་བྱ་ལ་བསྒྲག་ཏུ་རུང་བ་ཡིན་ནོ། །རྒྱུན་གྱི་
མཐའ་མའི་སྐད་ཅིག་ལ་སྒྲིབ་གཉིས་ཀྱི་བག་ཆགས་སྔར་སྤང་བར་མ་ནུས་པ་ཤིན་ཏུ་ཕྲ་མོ་དང་བཅས་པའི་ཀུན་
གཞི་རྣམ་ཤེས་གནས་གྱུར་ཅིང་། སེམས་རང་བཞིན་གྱིས་འོད་གསལ་བའི་ངོ་བོ་ནི་མེ་ལོང་ལྟ་བུའི་ཡེ་ཤེས་སུ་
གྱུར་ཏེ། འདི་ནི་སྔགས་དང་མཚན་ཉིད་ཐེག་པ་གཉིས་ཀ་རུ་རིག་པ་རྒྱུན་མི་ཆད་པར་གསུངས་པའི་དོན་ཡིན་
ནོ༑༑  །།
གཉིས་པ་ལ་བཞི་ལས། དང་པོ་རྟེན་འབྲེལ་ཚང་བས་སངས་རྒྱས་ཐོབ་པར་བརྟན་པ་ནི། ཕ་རོལ་ཕྱིན་
གཞུང་མི་ནུས་པར། །གལ་ཏེ་གསང་སྔགས་སྒོམ་འདོད་ན། །ནོར་པ་མེད་པའི་དབང་བཞི་ལོང་། །འཁྲུལ་པ་
མེད་པའི་རིམ་གཉིས་བསྒོམ། །དེ་ལས་བྱུང་བའི་ཡེ་ཤེས་ནི། །ཕྱག་རྒྱ་ཆེན་པོ་གོམས་པར་བྱ། །ཞེས་པ།
རྫོགས་པའི་སངས་རྒྱས་ཐོབ་པར་འདོད་ཅིང་ཚོགས་གཉིས་སྒྲུབ་པའི་སྤྱོད་པ་ལུས་སྲོག་སྦྱིན་པར་གཏོང་བ་ལ་~224~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སོགས་བྱ་དཀའ་བ་མང་པོ་བསྐལ་པ་གྲངས་མེད་གསུམ་དུ་སྒྲུབ་པར་མི་ནུས་ན། ཐོག་མར་རྡོ་རྗེ་ཐེག་པའི་ཆོ་ག་
ལ་བརྟེན་ནས་སེམས་བསྐྱེད་དང་དེའི་བསླབ་བྱ་རྣམས་ཉམས་སུ་ལེན་པ་དང་། རྣལ་འབྱོར་བླ་ན་མེད་པའི་
ལམ་ལ་འཇུག་ན་མཚན་ཉིད་དང་ལྡན་པའི་རྡོ་རྗེ་སློབ་དཔོན་ལ་དབང་བཞི་དག་བྱ་དག་བྱེད་སྦྱོང་ཚུལ་ལ་
སོགས་སྨིན་བྱེད་ཀྱི་ཆོ་གའི་གོ་ཆོད་པ་ཞུས་གཅིག   །དེ་ནས་ཡུལ་དང་ཡུལ་ཅན་གྱིས་སྣང་བ་མ་དག་པ་དག་
པར་བསྒྱུར་བའི་བསྐྱེད་རིམ་དང་། སྲིད་པར་སྐྱེ་བ་ཆེན་པོའི་ཚུལ་སྐྱེ་གནས་དང་སྦྱོང་བར་བྱེད་པའི་སྐྱེད་རིམ་
དང་། རྣལ་འབྱོར་པའི་ལུས་ཀྱི་དབྱིབས་དང་ཡན་ལག་དང་དབང་པོ་དང་། ནང་གི་རྩ་དང་རླུང་དང་ཁམས་སྦྱང་
བར་བྱེད་པའི་བསྐྱེད་རིམ་དང་། མངོན་པར་བྱང་ཆུབ་པ་ལྔས་ཡེ་ཤེས་ལྔའི་བདག་ཉིད་དྲུག་པ་རྡོ་རྗེ་འཆང་ཆེན་
པོར་སྒྲུབ་པའི་བསྐྱེད་རིམ་ལ་སོགས་རང་རང་གི་རྒྱུད་དང་། དེ་ལ་བརྟེན་ནས་གྲུབ་པ་ཐོབ་པའི་རྣལ་འབྱོར་གྱི་
དབང་ཕྱུག་རྣམས་ཀྱི་གསུང་ལས་ཇི་ལྟར་འབྱུང་བ་བཞིན་ཉམས་སུ་ལེན་པ་དང་། གཏུམ་མོ་ལ་སོགས་པའི་
རྫོགས་རིམ་ལུས་ཀྱི་འཁྲུལ་འཁོར་ལ་སོགས་ཆ་ཚང་ཉམས་སུ་ལོངས་ཤིག   །དེ་ཡང་དབང་བཞི་པོ་རེ་རེ་
བསྐུར་ནས་དེ་ལ་བརྟེན་པའི་ལམ་བསྒོམས་ཏེ་རྒྱུད་ལ་དོན་དང་མཐུན་པ་གྲུབ་ནས་དབང་གོང་མ་གོང་མ་
བསྐུར་ཅིང་། དེ་དང་དེའི་ཉམས་རྟོགས་མཚན་ཉིད་པ་རྒྱུད་ལ་བསྐྱེད་པའི་ལུགས་འདི་རྒྱུད་སྡེའི་དགོངས་པ་
དང་མཐུན་པ་ཤས་ཆེ་ནའང་། དེང་སང་དུས་གཅིག་ཏུ་རྫོགས་པར་སྣང་བའི་ལག་ལེན་བྱེད་པར་སྣང་ཞིང་།
ལམ་ཉམས་སུ་ལེན་ཚུལ་ཡང་དམིགས་པ་སྔ་མའི་དྲོད་རྟགས་མ་སྐྱེས་པར་ཕྱི་མ་རྣམས་ཀྱི་དམིགས་པ་སྒོམ་
པའི་ཉམས་ལེན་མ་བརྟགས་གཅིག་པུར་ཉམས་དགའ་བ་ཙམ་དུ་ཕལ་ཆེར་སོང་བ་འདྲའོ། །ཐོག་མར་དཔེའི་ཡེ་
ཤེས་ཆ་མཐུན་ཙམ་སྐྱེས་པ་དེ་རྒྱུ་མཚན་ལྡན་དུ་གོམས་པར་བྱས་ཤིང་བསྐྱངས་པས་དོན་གྱི་ཡེ་ཤེས་ཕྱག་རྒྱ་ཆེན་
པོ་མངོན་དུ་འགྱུར་བ་ཡིན་ནོ། །ལམ་གྱི་ས་འཚམས་མི་ཤེས་པར་ལུས་སེམས་ལ་སྔར་མེད་ཀྱི་ཉམས་ཅུང་ཟད་
ཤར་བའི་ཚེ་ས་མཐོན་པོའི་ཡོན་ཏན་དུ་ངོ་སྤྲོད་པ་ནི། སློབ་མའི་རྒྱུད་ལ་མངོན་པའི་ང་རྒྱལ་བསྐྱེད་ནས་བདུད་
ཀྱི་བྱིན་བརླབས་འཇུག་པའི་རྒྱུ་ཡིན་པས་ལམ་གྱི་དྲོད་བརྟགས་ངོ་ཤེས་པ་ཤིན་ཏུ་གལ་ཆེའོ། །
དེ་ནས་འཁོར་འདས་བསྲེ་བའི་ཕྱིར། །རྣམ་པར་དག་པའི་སྤྱོད་པ་སྤྱོད། །ནང་གི་ས་ལམ་ཀུན་བགྲོད་
ནས། །རྡོ་རྗེ་འཛིན་པའི་ས་དགེ་བ། །ས་བཅུ་པ་ནི་ཐོབ་པར་འགྱུར། །ཞེས་པ། མ་དག་པ་དང་འགལ་རྐྱེན་ལམ་
དུ་སློངས་པར་ནུས་ཤིང་། ཕན་འདོགས་པ་དང་གནོད་པ་བྱེད་པའི་རོ་སྙོམས་པའི་རྟོགས་པ་ཤར་ནས་འཁོར་
འདས་མཉམ་ཉིད་དུ་བསྲེ་བའི་ཕྱིར་རྒྱུད་ནས་གསུངས་པའི་རྣམ་དག་གི་སྤྱོད་པ་རྣམས་སྤྱོད་པས། རྡོ་རྗེའི་ལུས་
ལ་རྩ་རླུང་དང་ཁམས་ལས་སུ་རུང་བའི་ས་ལམ་གྱི་རྟོགས་པ་རིམ་གྱིས་བགྲོད་ནས་རྡོ་རྗེ་འཛིན་པ་བཅུ་གསུམ་~225~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཐོབ་པར་འགྱུར་བ་ཡིན་ནོ། །བརྟག་གཉིས་སུ། གནས་དང་ཉེ་བའི་གནས་དང་ནི། །ཞིང་དང་ཉེ་བའི་ཞིང་ཉིད་
དང་། །ཚན་དྷོ་ཉེ་བའི་ཚན་དྷོ་དང་། །དེ་བཞིན་འདུ་བ་ཉེ་འདུ་བ། །འཐུང་སྤྱོད་ཉེ་བའི་འཐུང་སྤྱོད་ཉིད། །དུར་
ཁྲོད་ཉེ་བའི་དུར་ཁྲོད་ཉིད། །འདི་རྣམས་ས་ནི་བཅུ་གཉིས་ཡིན། །ཞེས་གསུངས་པའི་དོན་ལ། སམྦུ་ཊིར།
གནས་ནི་རབ་ཏུ་དགའ་བའི་ས། །ཞེས་པ་ནས། །ཉེ་བའི་དུར་ཁྲོད་ཆོས་ཀྱི་སྤྲིན། །ཕ་རོལ་ཕྱིན་བཅུའི་ས་རྣམས་
ལ༑ ༑ཞེས་འཐུང་སྤྱོད་ཉེ་བའི་འཐུང་སྤྱོད་མ་གཏོགས་པར་རིམ་པ་བཞིན་ས་བཅུ་དང་ཕ་རོལ་ཏུ་ཕྱིན་པ་དྲུག་ལ་
སྦྱར་ནས་གསུངས་ཤིང་། འགྲེལ་པ་ཀུ་མུ་ཏིར། འཐུང་སྤྱོད་དཔེ་མེད་ཡེ་ཤེས་ཏེ། །ཉེ་བའི་འཐུང་སྤྱོད་ཡེ་ཤེས་
ཆེ༑ ༑ཞེས་རྒྱུད་རྒྱས་པ་ལས་བྱུང་བའི་ལུང་དྲངས་སོ། །རྗེ་བཙུན་གོང་མ་རྣམས་ནི། འཐུང་སྤྱོད་མོས་པ་སྤྱོད་
པའི་ས་དང་། ཉེ་བའི་འཐུང་སྤྱོད་ས་བཅུ་གཅིག་པ་ཀུན་ཏུ་འོད་ལ་སྦྱོར་བ་མཛད་དོ། །ཉེ་བའི་དོན་ནི་འདུག་
པའི་གནས་ཐག་ཉེ་བ་ལ་ངོས་འཛིན་པ་མ་ཡིན་གྱི། རྒྱུ་འབྲས་ཀྱི་འབྲེལ་པ་མི་བསླུ་བར་གྲུབ་པ་ལ་དགོངས་པ་
ཡིན་ཏེ། གང་ཞིག་གང་དང་འབྲེལ་པ་དེ། །རིང་ན་འདུག་ཀྱང་དེ་དང་དེར། །ཞེས་པ་ལྟར་རོ། །འདིར་སྔགས་
ཀྱི་ལམ་གྱིས་ས་བགྲོད་ཚུལ་ནི། སྤྱི་བོ་ལ་སོགས་ལུས་ཀྱི་གནས་ཉི་ཤུ་རྩ་བཞིའི་རྩ་དང་། ཁམས་སྒྲིབ་པ་དང་
བྲལ་བར་གྱུར་པའི་ཡེ་ཤེས་སྐྱེ་བའི་རིམ་པ་དང་སྦྱོར་བ་ཡིན་ཅིང་། གནས་དང་ཉེར་གནས་ལ་བཞི་བཞི་དང་།
ལྷག་མ་བརྒྱད་ལ་གཉིས་གཉིས་རིམ་པ་བཞིན་སྦྱར་ཏེ་ཤེས་པར་བྱའོ། །སྦས་པའི་རྩ་ལྔ་སྙིང་གར་གནས་པ་
སྒྲིབ་པ་དང་བྲལ་བར་གྱུར་པ་ནི་བཅུ་གསུམ་རྡོ་རྗེ་འཛིན་པའི་ས་དང་། ལ་ལ་ན་དང་། ར་ས་ན་དང་། ཨ་བ་དྷུ་
ཏི་དང་། སྦས་པའི་རྩ་བདུད་བྲལ་མའི་རྩ་གཅིག་སྒྲིབ་པ་དང་བྲལ་ཅིང་དབུ་མར་ཐིམ་པ་ནི་བཅུ་གཉིས་པ་ཡེ་
ཤེས་ལྡན་དང་སྦྱོར་བར་ཆོས་རྗེ་ཉིད་ཀྱིས་བདག་མེད་མའི་བསྟོད་འགྲེལ་དུ་གསུངས་སོ། །
ཕ་རོལ་ཏུ་ཕྱིན་པའི་ཐེག་པར། ས་བཅུ་གཅིག་པ་སངས་རྒྱས་ཀྱི་སར་གསུངས་པ་ནི། ཐག་ཉེ་བ་ལ་
དགོངས་པ་ཡིན་ཏེ། བཅུ་པ་ཆོས་ཀྱི་སྤྲིན་ལ་ཕར་ཕྱིན་གྱི་ཐེག་པར་སངས་རྒྱས་ཀྱི་སར་གསུངས་པ་བཞིན་ནོ། །སམ ུ་
ཊིར། གང་དག་བསམ་གྱིས་མི་ཁྱབ་པའི་གནས་མངོན་དུ་མ་བྱས་པ་དེ་ནི་བདེ་བར་གཤེགས་པས་ཏེ་ས་རྒྱས་
ཡིན་ལ། མཚན་བཞི་མཚོན་པ་ནི་རྡོ་རྗེ་འཛིན་པ་ཡང་དག་པའོ། །ཞེས་གསུངས་པས། བསམ་གྱིས་མི་ཁྱབ་
པའི་གནས་མངོན་དུ་མ་བྱས་པའི་དོན་ནི་ཤེས་བྱའི་སྒྲིབ་པ་ཤིན་ཏུ་ཕྲ་བ་སྤངས་པའི་ཡེ་ཤེས་མངོན་དུ་མ་གྱུར་པ་
ཡིན་ལ། རིགས་པའང་ཡོད་དེ། རིམ་གཉིས་ཟབ་མོ་སྒོམ་པའི་ལམ་ཆེས་ཁྱད་པར་དུ་འཕགས་པ་ཡིན་པས།
འབྲས་བུ་ལའང་ཁྱད་འབྱུང་བ་རྟེན་འབྲེལ་གྱི་ཆོས་ཉིད་ཡིན་ནོ། །དཔེར་ན་སྐྱུ་རུ་རའི་ས་བོན་ལ་ཆུ་དང་འོ་མས་
བཅུས་པའི་འབྲས་བུ་སྨིན་པའི་ཁྱད་བཞིན་ཏེ། འདི་ནི་རྟེན་འབྲེལ་རྒྱུ་འབྲས་ཀྱི་ནུས་པའི་གནད་དམ་པའོ། །མདོ་~226~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
རྒྱུད་མཁྱེན་པའི་བཤེས་གཉེན་མཁས་པ་ཕལ་ཆེ་བ་ནི། ཐེག་པ་གཉིས་ཀྱི་འབྲས་བུ་སངས་རྒྱས་ཀྱི་ས་ལ་ཁྱད་
པར་འདི་མི་བཞེད་དོ། །ཨཱརྻ་དེ་བའི་ཞལ་སྔ་ནས་སྤྱོད་བསྡུས་སུ། རྡོ་རྗེ་ཐེག་པའི་བསྐྱེད་པའི་རིམ་པ་ལ་བསླབ་
ནས་ས་བརྒྱད་པ་ཐོབ་སྟེ་ཡང་ནས་ཡང་དུ་བདེ་འགྲོར་སྐྱེ་ཞིང་། ཇི་སྲིད་རྫོགས་པའི་རིམ་པ་ཐོབ་པ་དེ་སྲིད་དུ་
དགེ་བའི་བཤེས་གཉེན་མཉེས་པར་བྱའོ། སྐུ་དང་གསུང་དང་ཐུགས་མངོན་པར་རྟོག་ནས་ས་བཅུ་ཐོབ་སྟེ། སྒྱུ་
མ་ལྟ་བུའི་ཏིང་ངེ་འཛིན་སོ་སོར་ཐོབ་ཅིང་སྒྱུ་མ་ལྟ་བུའི་ཏིང་ངེ་འཛིན་ཡང་དག་པར་རྟོགས་ནས་སྣང་བ་རྣམ་
པར་དག་པ་སོ་སོར་ཐོབ་སྟེ། སྣང་བ་མེད་པ་ལས་ལངས་ནས་ཟུང་དུ་འཇུག་པ་ལ་གནས་པའི་རིམ་གྱིས་སངས་
རྒྱས་ཀྱི་བྱ་བ་མངོན་དུ་བྱས་ཏེ། རྡོ་རྗེ་ལྟ་བུའི་ཏིང་ངེ་འཛིན་གྱིས་ཡོན་ཏན་ཐམས་ཅད་ཀྱིས་བརྒྱན་ནས་གནས་
པར་འགྱུར་རོ། །ཞེས་གསུངས་པའི་དགོངས་པ་ནི། རྡོ་རྗེ་ཐེག་པའི་ལམ་ལ་རིམ་གྱིས་སློབ་ཚུལ་ས་བཅུ་བཞིར་
ཕྱེ་ནས་སངས་རྒྱས་པའི་ཐེག་པ་ལ་སློབ་པའི་ས་ནས་རིམ་པ་ལྟར། ལས་དང་པོ་པའི་ཏིང་ངེ་འཛིན་ནི་མཐར་
ཕྱིན་པའི་བར་གྱིས་ས་བརྒྱད་པ་ཐོབ་སྟེ། རིམ་པ་ལྔར་ཡང་། དང་པོ་ལས་ཀྱི་སྦྱོར་བ་ཡིས། །ས་བརྒྱད་པ་ནི་
ཐོབ་པར་འགྱུར། །ཞེས་གསུངས་སོ། །སེམས་དབེན་དང་། སྒྱུ་ལུས་དང་འོད་གསལ་གྱི་རིམ་པའི་མཇུག་ཏུ་
ཟུང་འཇུག་མངོན་དུ་བྱས་ནས་དེ་ཉིད་རྒྱུན་ཏུ་བསྒོམ་པས་ས་བཅུ་བཞི་པ་རྡོ་རྗེ་འཆང་གི་གོ་འཕང་ཐོབ་པ་ཡིན་
ཏེ༑ གཉིས་པ་སྤྱོད་བསྡུས་འགྲེལ་པ་དང་བཅས་པར་ཤེས་པར་བྱའོ།
གཉིས་པ་བསྟན་པའི་སྙིང་པོ་ཡིན་པར་བསྟན་པ་ནི། འདི་ནི་དུས་གསུམ་སངས་རྒྱས་ཀྱི། །དམ་པའི་
ཆོས་ཀྱི་སྙིང་པོ་ཡིན། །རྒྱུད་སྡེ་རྣམས་ཀྱི་གསང་ཚིག་མཆོག །འདི་ཉིད་ཡིན་པར་ཤེས་པར་བྱ། །གང་ཞིག་
སངས་རྒྱས་བྱེད་འདོད་ན། །དེ་ཡིས་འདི་བཞིན་སྤྱད་པར་བྱ། །ཞེས་པ། རྣལ་འབྱོར་བླ་ན་མེད་པའི་ལམ་ཟབ་
འདི་ནི་དུས་གསུམ་གྱི་རྒྱལ་བ་སྲས་བཅས་རྣམས་ཀྱི་བསྟན་པ་དམ་པའི་ཆོས་ཀྱི་མཐར་ཐུག་རྒྱུད་སྡེ་འོག་མ་
རྣམས་ལས་སྦས་པའི་ངེས་དོན་ཟབ་མོ་ཡིན་ནོ། །གང་ཟག་སྐལ་བ་དང་ལྡན་ཅིང་དཀའ་སྤྱད་དང་དུ་ལེན་ནུས་
པས་མྱུར་དུ་མཆོག་གི་དངོས་གྲུབ་ཐོབ་པར་འདོད་ན། ལམ་གྱི་མཐར་ཐུག་འདི་སྒྲུབ་པར་བྱ་སྟེ་འདི་ལས་གོང་
དུ་གྱུར་པའི་ལམ་གཞན་མེད་པའི་ཕྱིར་རོ། །
གཉིས་པ་ནི། ཡང་ན་ཕ་རོལ་ཕྱིན་པ་ཡི། །མདོ་ལས་ཇི་ལྟར་འབྱུང་བཞིན་གྱིས། །ཡང་ན་རྡོ་རྗེ་ཐེག་པ་
ཡི༑ ༑རྒྱུད་སྡེ་བཞིན་དུ་ཉམས་སུ་ལོངས། །འདི་གཉིས་མིན་པའི་ཐེག་ཆེན་ནི། །སངས་རྒྱས་རྣམས་ཀྱིས་
གསུངས་པ་མེད། །ཅེས་པ་སངས་རྒྱས་སྒྲུབ་པའི་ཐེག་པ་གཉིས་གསུངས་པས་ཡང་ན་ལམ་ཐམས་ཅད་ཕ་རོལ་
ཏུ་ཕྱིན་པ་དྲུག་པོ་རེ་རེ་ཡང་དྲུག་ལྡན་དུ་སྒྲུབ་པའི་ཚུལ་ཐེག་པ་ཆེན་པོའི་མདོ་སྡེ་ལས་འབྱུང་བ་བཞིན་གྱིས་~227~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཤིག །ཡང་ན་ཐ་མལ་གྱི་རྣམ་པར་རྟོག་པས་མི་ཕྱེད་པའི་རྡོ་རྗེ་རིམ་པ་གཉིས་ཀྱི་ཐེག་པའི་དོན་རྒྱུད་སྡེ་ལས་
འབྱུང་བ་བཞིན་མ་ནོར་བར་བསྒྲུབས་ཤིག །རྫོགས་པའི་སངས་རྒྱས་དོན་དུ་གཉེར་བའི་གདུལ་བྱ་ལ་འདིར་མ་
འདུས་པའི་ལམ་རྒྱལ་བ་སྲས་བཅས་ཀྱིས་བསྟན་པ་མེད་དོ། །
བཞི་པ་ལ་གཉིས་ལས། དང་པོ་དོན་བསྟན་པ་ན། ད་ལྟའི་ཆོས་པ་ཕལ་ཆེར་ནི། །བསླབ་པ་གསུམ་པོ་
མི་སྦྱོར་བས། །ཕ་རོལ་ཕྱིན་པའི་ཆོས་ལུགས་ཡིན། །དབང་དང་རིམ་གཉིས་མི་ལྡན་པས། །རྡོ་རྗེ་ཐེག་པའི་
བསྟན་པ་མིན། །འདུལ་བའི་སྡེ་སྣོད་མི་ཤེས་པས། །ཉན་ཐོས་ཀྱི་ཡང་ཆོས་ལུགས་མིན། །འོན་ཀྱང་ཆོས་པར་
ཁས་ཆེ་བ། །ཀྱེ་མ་གང་གི་བསྟན་པར་འགྱུར། །ཞེས་པ། དེང་སང་གངས་རིའི་ཁྲོད་ཀྱི་ཆོས་མཛད་པར་བཞེད་
པ་ན་ཕལ་ཆེར་ལྷག་པའི་ཚུལ་ཁྲིམས་དང་ཏིང་ངེ་འཛིན་དང་ཤེས་རབ་ཀྱི་བསླབ་པ་ལ་མི་སློབ་པས་ཕ་རོལ་ཏུ་
ཕྱིན་པའི་ཐེག་པར་ནི་མ་འདུས་ལ། རྒྱུད་སྡེ་ནས་གསུངས་པའི་དབང་དང་གདམས་ངག་ཚུལ་བཞིན་མི་སྒྲུབ་
པས་སྔགས་ཀྱི་ཐེག་པ་ནི་མ་གཏོགས་ཤིང་། འདུལ་བ་ནས་གསུངས་པའི་སོ་ཐར་སྡོམ་པ་ལེན་པ་དང་བསྲུང་བ་
དང་། ཉམས་པ་ཕྱིར་འཆོས་ལུགས་མི་ཤེས་ཤིང་མི་སྒྲུབ་པས་ཉན་ཐོས་ཀྱི་ཐེག་པའང་མ་ཡིན་ལ། ལུགས་
གསུམ་པོ་དེ་མ་ཡིན་པའི་ཆོས་ཉམས་སུ་ལེན་པ་སངས་རྒྱས་ཀྱིས་མ་གསུངས་པས། ད་ལྟར་ཆོས་བྱེད་པའི་སྐྱེ་
བོ་འདི་རྣམས་ཤཱཀྱ་སེང་གེའི་བསྟན་པ་མ་ཡིན་པའི་སངས་རྒྱས་གཞན་ཇི་ལྟ་བུ་ཞིག་གི་བསྟན་པའི་སྒོར་ཞུགས་
པ་ཡིན་ནམ་ཀྱེ་མ་མཚར་ཆེའོ། །
གཉིས་པ་དཔེ་དགོད་པ་ནི། ཕ་མེད་པ་ཡི་བུ་མང་ཡང་། །རིགས་ཀྱི་ནང་དུ་ཆུད་མི་ནུས། །དེ་བཞིན་
ཁུངས་ནས་མ་བྱུང་བའི། །ཆོས་པ་བསྟན་པའི་ནང་དུ་མིན། །དག་དུག་བསྡུས་པའི་གོས་ལ་ནི། །ཆེན་པོ་རྣམས་
ཀྱི་ཆས་མི་རུང་། །དེ་བཞིན་ཐུན་ཚགས་བསྡུས་པ་ཡི། །ཆོས་ཀྱི་དད་ཅན་འཚང་མི་རྒྱ། །ཞེས་པ། བུད་མེད་
གཟུགས་འཚོང་མའི་ཁྱིམ་དུ་བུ་ཚ་མང་པོ་བྱུང་ནའང་། མི་རིགས་བཞི་པོ་གང་གི་ནང་དུའང་མི་ཆུད་དོ། །དེ་
བཞིན་དུ་སངས་རྒྱས་ཀྱིས་མ་གསུངས། གྲུབ་ཐོབ་ཀྱིས་མ་བསྒོམས། པཎྜི་ཏས་མ་བཤད། ལོ་ཙྪ་བས་མ་
བསྒྱུར། བླ་མ་མཁས་པས་གཏན་ལ་མ་ཕབ་པའི་ཆོས་དེ་བླུན་པོའི་བློ་ངོར་ལེགས་ལེགས་འདྲ་ནའང་ཆོས་གོ་མི་
ཆོད་ཅིང་དེ་འཆད་པ་དང་ཉན་པ་དང་སྒོམ་པའང་ཆོས་པའི་ནང་དུ་མི་ཆུད་དོ། །དཔེར་ན་དག་དུག་ཧྲལ་ཧྲུལ་
བསྡུས་པའི་གོས་ཡ་རབས་ཆེན་པོ་རྣམས་ཀྱི་ན་བཟར་མི་རུང་ངོ་། དེ་བཞིན་དུ་ཐེག་པའི་སྒོ་སྣ་ཚོགས་དང་
གདམས་ངག་གི་ཡི་གེ་སྣ་ཚོགས་ནས་བསྡུས་ཏེ་བླུན་པོས་བསྒྲིགས་པའི་ཆོས་ཀྱིས་སངས་རྒྱས་ཐོབ་པར་འདོད་
པའི་བླུན་དད་ཅན་འཚང་རྒྱ་བར་མི་ནུས་སོ། །ཆོས་རྗེ་ཉིད་ཀྱི་ཞལ་སྔ་ནས། དེང་སང་བོད་འདི་ན། སྡེ་སྣོད་~228~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གསུམ་དང་མི་མཐུན་ཅིང་། རྒྱུད་སྡེ་བཞི་དང་འགལ་བའི་ཆོས་པ་ངོ་མཚར་ཅན་དུ་བྱེད་པའི་གང་ཟག་དུ་མ་
འདུག་སྟེ། ངས་ནི་ཅི་ཡིན་མ་ཤེས་སོ། །ཞེས་བཀའ་སྩལ་ཏོ། །
གསུམ་པ་ལ་དགུ། མུ་སྟེགས་དང་མཐུན་པར་སྨྲ་བའི་ལོག་རྟོག་དགག་པ། ཐེག་པ་མཐའ་དག་ལ་ནོར་
པར་འཇུག་པ་དགག་པ། བླ་མའི་མཚན་ཉིད་ལ་སྤང་བླང་ནོར་པ་དགག་པ། ཕྱག་རྒྱ་ཆེན་པོའི་དོན་ལ་འཁྲུལ་
པ་དགག་པ། ས་ལམ་སྟོན་པའི་བླ་མ་ངོས་བཟུང་བ། ལག་ལེན་ནོར་པ་སྣ་ཚོགས་སུན་དབྱུང་བ། ལྟ་བའི་ངོས་
འཛིན་ལ་འཁྲུལ་པ་དགག་པ། ལྷ་བསྒོམ་ཚུལ་རྣལ་འབྱོར་བཞིའི་ངོ་བོ་ངོས་བཟུང་བ། རང་ལུགས་ཀྱི་ལྷ་བསྒོམ་
མ་འཁྲུལ་པའི་གཞུང་འཛུགས་པའོ། །
དང་པོ་ལ་གཉིས་ལས། དང་པོ་ཟེར་ལུགས་བརྗོད་པ་ལ་གཉིས། དང་པོ་མུ་སྟེགས་ཀྱི་ཟེར་ལུགས་ནི།
མུ་སྟེགས་བྱེད་པ་ཁ་ཅིག་ནི། སངས་རྒྱས་པ་ལ་འདི་སྐད་ཟེར། །སྡིག་པ་སྤོང་ཞིང་དགེ་བྱེད་ན། །མུ་སྟེགས་ཡིན་
ཀྱང་ཅི་ཞིག་སྐྱོན། །དགེ་བ་མེད་ཅིང་སྡིག་བྱེད་ན། །ཆོས་པ་ཡིན་ཀྱང་ཅི་ཕན་ལོ། །ཞེས་པ། སྔོན་དགེ་སློང་མང་
པོས་རྒྱལ་པོའི་ཁབ་ཏུ་བསོད་སྙོམས་ལ་ཕྱིན་པས། མུ་སྟེགས་ཀྱི་བྲམ་ཟེ་རྣམས་ཀྱིས་ཁྱེད་དགེ་སྦྱོང་གོའུ་ཏ་མའི་
ཆོས་ལའང་སྡིག་པ་སྤོང་ཞིང་དགེ་བ་སྒྲུབ་པ་ཡིན་ལ། ངེད་བྲམ་ཟེ་རྣམས་ཀྱི་རིག་བྱེད་ལའང་དེ་བཞིན་དུ་སྟོན་
པས། ཁྱེད་ཀྱི་ཆོས་ལུགས་བཟང་ལ་ངེད་ཀྱི་ཆོས་ལུགས་ངན་པའི་རྒྱུ་མཚན་ཅི་ཡོད་ཟེར་བས། དགེ་སློང་དེ་
རྣམས་བསར་བུ་ཐོས་པ་ཆུང་བས་དཔའ་བཀོང་སྟེ་ལན་གདབ་པར་མ་ནུས་ནས་སླར་ལོག་སྟེ་འཕགས་པ་ཤཱ་
རིའི་བུ་ལ་བསྙད་པས། ང་དང་མ་ཕྲད་པས་ཉེས་པ་ཡིན། །ཆོས་དང་མཐུན་པར་ཚར་གཅོད་པ་ཡིན་ཏེ། །ཞེས་
གསུངས་སོ། །
གཉིས་པ་བོད་བླུན་པོས་ཟེར་ཚུལ་ནི། དེ་བཞིན་འདི་ནའང་བླུན་པོ་འགའ། །དད་དང་ལྡན་ཅིང་སྙིང་རྗེ་
ཆེ༑ ༑སྦྱིན་དང་ཚུལ་ཁྲིམས་བཟོད་པ་སྒོམ། །བསམ་གཏན་སྒོམ་ཞིང་སྟོང་པ་ཉིད། །རྟོགས་ན་སངས་རྒྱས་ཀྱིས་
གསུངས་པའི། །མདོ་རྒྱུད་རྣམས་དང་མི་མཐུན་ཀྱང་། །དེ་ལ་སྐྱོན་མེད་དེ་མེད་ན། །མདོ་རྒྱུད་མཐུན་ཀྱང་ཅི་
ཕན་ལོ། །ཞེས་པ། བོད་ཡུལ་འདི་ནའང་བླུན་པོ་ཆོས་ཀྱི་གནད་མ་གོ་བར་མཁས་པར་རློམ་པ་འགའ་ཞིག་
དཀོན་མཆོག་གསུམ་དང་དམ་པའི་ཆོས་ལ་དད་པ་དང་། སེམས་ཅན་ལ་སྙིང་རྗེ་ཆེན་པོ་ཡོད་ན་དེ་ཀ་ཆོས་པ་
ཡིན། དེ་ལ་བརྟེན་ནས་ནོར་གང་འོས་སྦྱིན་པར་གཏོང་བ་དང་། སྡོམ་པ་གང་ཐུབ་སྲུང་བ་དང་། ཚིག་ངན་དང་
གནོད་པ་ལ་བཟོད་སྲན་ཆེ་རུ་བྱེད་པ་དང་། །དམིགས་པ་ཐུན་རེ་ཙམ་སྒོམ་པ་དང་། རང་སེམས་ཆོས་སྐུའི་ངོ་བོ་
མཐོང་བ་དམ་པའི་ཆོས་ཀྱི་བྱེད་ལུགས་དེ་ཀ་ཡིན་མོད། མདོ་རྒྱུད་ཀྱི་ཚིག་དང་མི་མཐུན་ཀྱང་སྐྱོན་མེད། ཆོས་དེ་~229~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཚོ་མ་བྱུང་ན་མཐུན་ཀྱང་ཅི་ལ་ཕན་ཟེར་ལོ། །
གཉིས་པ་བརྟགས་ཏེ་སུན་དབྱུང་བ་ལ་གསུམ་ལས། མུ་སྟེགས་ཟེར་བ་མཐུན་དཔེར་སྦྱར་བ་ནི། དེ་ཡང་
བརྟག་པར་བྱ་བས་ཉོན། །མུ་སྟེགས་བྱེད་ལ་སྡོམ་པ་མེད། །དེ་ཕྱིར་དགེ་བ་བྱས་ན་ཡང་། །བར་མ་ཡིན་གྱིས་
སྡོམ་པ་ལས། །འབྱུང་བའི་དགེ་བ་སྲིད་མ་ཡིན། །ཞེས་པ། བླུན་པོའི་འདོད་ཚུལ་དེ་ལ་ཡང་རིགས་པས་
བརྟགས་པར་བྱ་སྟེ། སྤྱིར་མུ་སྟེགས་ལ་ངེས་འབྱུང་གི་སྡོམ་པ་མེད་པས་སྲོག་གཅོད་སྤོང་བ་དང་། སྦྱིན་པ་གཏོང་
བ་ལ་སོགས་པའི་དགེ་བ་བྱས་ཀྱང་བར་མ་དགེ་བ་ཙམ་ཡིན་པའི་ཕྱིར་རྨང་མ་བཙུགས་པའི་མཁར་བརྩིགས་པ་
དང་འདྲ་སྟེ། འབྲས་བུ་གང་དུ་སྨིན་མ་ངེས་པས་བར་མ་དོར་ཉམས་པ་སླ། ཐར་པ་ངོ་མ་ཤེས་པས་མྱ་ངན་ལས་
འདས་པའི་ལམ་དུ་མི་འགྱུར། སྒྲོ་བཏགས་ཀྱི་ཐར་པ་གནམ་གྱི་སྟེང་ན་གདུགས་དཀར་གྱེན་དུ་བླང་བ་ལྟ་བུའི་
འཇིག་རྟེན་ཉམས་དགའ་བར་བདག་རྟག་པའི་རང་བཞིན་སྐྱེ་བར་འདོད་པ་དང་། དབང་ཕྱུག་ཆེན་པོའི་ཐུགས་
དང་བདག་འདྲེས་པར་འདོད་པ་ལ་སོགས་འབྲས་བུ་ལ་འཁྲུལ་པའི་སེམས་ཀྱིས་ཀུན་ནས་བླངས་པའི་དགེ་བ་
ལས་རྒྱུ་འབྲས་ངོ་མ་ཤེས་པའི་དགེ་བ་ཡིན་པས། བཅོམ་ལྡན་འདས་ཀྱིས་གསུངས་པའི་དགེ་སྡིག་མ་ནོར་བའི་
རྣམ་གཞག་དང་གཏན་ནས་མི་མཚུངས་སོ། །འཕགས་པ་ཀླུ་སྒྲུབ་ཀྱིས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ།
།ཡོན་ཏན་ཀུན་གྱི་གཞི་རྟེན་ལགས་པར་གསུངས། །ཞེས་པ་ཚུལ་ཁྲིམས་རྣམ་དག་ལ་བརྟེན་པའི་དགེ་བ་མཐོ་
རིས་དང་ཐར་པའི་ལམ་ཡིན་ལ། མུ་སྟེགས་ཅན་ལ་དེ་འདྲའི་དགེ་བ་མི་སྲིད་དོ། །
གཉིས་པ་བླུན་པོ་སངས་རྒྱས་ཐོབ་པ་དགག་པ་ནི། དེ་བཞིན་དབང་བསྐུར་མ་ཐོབ་པ། །དེ་ལ་རིག་
འཛིན་སྡོམ་པ་མེད། །སྡོམ་མེད་དེ་ཡི་དགེ་སྤྱད་ཀྱང་། །བར་མ་ཡིན་གྱིས་སྔགས་ཀྱི་མིན། །སྡོམ་པ་ལས་བྱུང་
དགེ་བ་མིན། །སྡོམ་པ་དགེ་བའི་མ་ཡིན་ན། །གསང་སྔགས་ཐབས་ལམ་རབ་ཟབ་ཀྱང་། །འཚང་མི་རྒྱ་བར་
ཐུབ་པས་གསུངས། །ཞེས་པ། མུ་སྟེགས་ཀྱི་དགེ་བ་ལ་སྡོམ་པ་མེད་པས་འབྲས་བུ་བྱང་ཆུབ་མི་ཐོབ་པ་བཞིན་
དུ༑ གསང་སྔགས་ཀྱི་དབང་ལེགས་པར་མ་ཐོབ་པ་ལ་རིག་པ་འཛིན་པའི་སྡོམ་པ་དང་དམ་ཚིག་མཚན་ཉིད་པ་
སྲུང་རྒྱུ་མེད་ཅིང་། སྡོམ་པ་མ་བསྲུངས་པའི་གསང་སྔགས་དང་འབྲེལ་པའི་དགེ་བ་བསྒྲུབས་ཀྱང་རྡོ་རྗེ་ཐེག་པའི་
བར་མ་དགེ་བ་ཙམ་ཡིན་གྱི། སྡོམ་པའི་དགེ་བ་མ་ཡིན་ནོ། །སྔགས་ཀྱི་སྡོམ་པ་མེད་པའི་ཐབས་ལམ་ཟབ་མོ་
འབད་ནས་བསྒྲུབ་ཀྱང་འཚང་མི་རྒྱ་སྟེ། གསང་སྔགས་ཀྱི་སྡོམ་པ་ནི་དབང་སྐུར་བ་ལ་རག་ལས་ཤིང་། ཐོག་
མར་དབང་བསྐུར་རྫོགས་པར་མ་ཐོབ་པའི་ཕྱིར་རོ། །
གསུམ་པ་འཁྲུལ་མེད་མཁས་པའི་སྒྲུབ་བྱར་བསྟན་པ་ནི། སྡོམ་པ་གསུམ་དང་ལྡན་པ་ཡི། །རིམ་གཉིས་~230~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཟབ་མོའི་གནད་ཤེས་ན། །དེ་ནི་ཚེ་འདིའམ་བར་དོའམ། །སྐྱེ་བ་བཅུ་དྲུག་ཚུན་ཆད་ནས། །འགྲུབ་པར་རྫོགས་
པའི་སངས་རྒྱས་གསུངས། །ཞེས་པ། རིག་འཛིན་གྱི་སྡོམ་པའི་རྟེན་དུ་རྒྱལ་སྲས་ཀྱི་སྡོམ་པ་དགོས་ལ། དེའི་
རྟེན་དུ་སོ་སོར་ཐར་པའི་སྡོམ་པ་ཡོད་ན་དེ་ལྟ་བུའི་སྡོམ་པ་གསུམ་ལྡན་གྱི་གང་ཟག་དེས། རྡོ་རྗེ་ཐེག་པའི་ལམ་
གྱི་གནད་མ་ནོར་བར་ཤེས་ནས་ཉམས་སུ་བླངས་ན་བརྩོན་པ་ཤེས་རབ་ཀྱིས་སྐྱེ་བ་འདི་དང་། འོད་གསལ་བའི་
ལམ་རྒྱུད་ལ་སྐྱེས་པས་འཆི་བ་འོད་གསལ་བ་ལ་བརྟན་པ་ཐོབ་ནས་དེ་ལས་ལངས་པའི་བར་དོར་འཚང་རྒྱ་ལ།
བརྩོན་པ་ཐམས་ཅད་དམ་ཚིག་དང་སྡོམ་པ་མ་ཉམས་པར་ཡོད་ན། སྐྱེ་བ་བདུན་ནམ། ཇི་ལྟར་འགོར་ཀྱང་སྐྱེ་བ་
བཅུ་དྲུག་ཚུན་ཆད་དུ་བཅུ་གསུམ་རྡོ་རྗེ་འཛིན་པའི་ས་ནོན་པར་འགྱུར་ཏེ། སམ ུ་ཊིར། གཞན་དུ་བསྐལ་པར་བྱེ་
བར་ནི། །གྲངས་མེད་པས་ནི་གང་ཐོབ་པ། །གང་དུ་དམ་པའི་བདེ་བས་ཁྱོད། །སྐྱེ་བ་འདིར་ནི་འགྲུབ་པར་
འགྱུར། །ཞེས་པ་དང་། གསང་འདུས་ལས། འདི་ཡིས་ཆོས་ཀྱི་བདག་ཉིད་ཆེ། །སྐུ་གསུམ་མི་ཕྱེད་ལས་བྱུང་
བའི། །ཡེ་ཤེས་རྒྱ་མཚོས་རྣམ་བརྒྱན་པ། །ཚེ་འདི་ཉིད་ལ་འགྲུབ་པར་འགྱུར། །ཞེས་པ་དང་། ཡེ་ཤེས་ཐིག་ལེར།
ཡང་ན་ལུས་འདི་སྤངས་མ་ཐག །བརྩོན་པ་མི་ལྡན་པས་ཀྱང་འགྲུབ། །ཅེས་པ་དང་། གསང་བའི་མཛོད་ལས།
དབང་བསྐུར་ཡང་དག་སྦྱིན་ལྡན་ན། །སྐྱེ་ཞིང་སྐྱེ་བར་དབང་བསྐུར་འགྱུར། །དེ་ཡི་སྐྱེ་བ་བདུན་ལ་ནི། །མ་
བསྒོམས་པར་ཡང་དངོས་གྲུབ་ཐོབ། །ཅེས་པ་དང་། རྡོ་རྗེ་རྩེ་མོར། ཕ་རོལ་ཕྱིན་པའི་འབྱུང་བས་ནི། །བསྐལ་
པ་གྲངས་མེད་མི་ཐོབ་པ། །གལ་ཏེ་རྣལ་འབྱོར་པ་དེ་བརྩོན། །ཚེ་འདི་ཉིད་ལ་མྱ་ངན་འདའ། །ཡང་ན་མཐོང་བ་
ཙམ་གྱིས་ནི། །སྐྱེ་བ་གཅིག་ནས་མྱ་ངན་འདའ། །སོ་སོ་སྐྱེ་བོས་སངས་རྒྱས་ཉིད། །འགྲུབ་པར་འགྱུར་ཏེ་གཞན་
དུ་མིན། །ཞེས་པས་སྐྱེ་བ་བདུན་ནས་འགྲུབ་པ་ནི་ཉན་ཐོས་ཀྱི་རྒྱུན་ཞུགས་སྲིད་པ་ལན་བདུན་པ་དང་ཚུལ་འདྲ་
བ་ཡིན་ཏེ། དེ་ཙམ་གྱིས་རྒྱུད་ཡོངས་སུ་སྨིན་ནས་ལམ་གྱི་ནུས་པ་མཐར་ཕྱིན་པའི་ཕྱིར། མཛོད་ལས། འདོད་
པར་ཚེ་ཡོངས་གྱུར་པའི་འཕགས། །ཁམས་གཞན་དུ་ནི་འགྲོ་བ་མེད། །ཅེས་བཤད་པ་ལྟར། རྡོ་རྗེ་ཐེག་པ་
འདིར་ཡང་སྐྱེ་བ་བདུན་པ་ལ་འདོད་པའི་ཁམས་འདིར་ཕྱག་རྒྱ་ཆེན་པོའི་ཡེ་ཤེས་མངོན་དུ་འགྱུར་བ་ཡིན་ཏེ།
དབང་བཞི་པའི་རྟེན་དུ་གྱུར་པའི་ཕྱག་རྒྱ་པདྨ་ཅན་ལ་སོགས་པ་ནི། ཁམས་གོང་མར་མི་སྲིད་པའི་ཕྱིར་རོ། །སྐྱེ་
བ་བཅུ་དྲུག་ནས་འགྲུབ་པ་ནི་དགའ་བ་བཅུ་དྲུག་དང་འཕོ་བ་བཅུ་དྲུག་མཐར་ཕྱིན་པའི་ཕྱི་ནང་གི་རྟེན་འབྲེལ་རྩི་
བ་ཡིན་ཞེས་བླ་མ་དག་གསུང་ངོ་། །རྒྱུད་སྡེ་འོག་མ་གཉིས་ཀྱིས་ཚེ་འདིར་འགྲུབ་ཚུལ་ནི། བྲིས་སྐུ་ལ་སོགས་
རང་གི་འདོད་པའི་ལྷ་དེའི་མདུན་དུ་བཅུད་ལེན་གྱི་རིལ་བུ་དང་། ཞགས་པ་ལ་སོགས་རྒྱུད་ནས་འབྱུང་བ་བཞིན་
དུ་བསྒྲུབས་པས། མེ་འབར་བ་དང་། དུ་བ་འབྱུང་བ་དང་། དྲོད་འབྱུང་ཞིང་སྒྲ་སྙན་པ་སྒྲོག་པ་ལ་སོགས་གྲུབ་~231~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པའི་རྟགས་གང་རུང་བྱུང་བ་དང་རིལ་བུ་བཟས་པས་ཚེ་ཉི་ཟླ་དང་མཉམ་པ་དང་། ཞགས་པས་ཇི་ལྟར་འདོད་
པའི་དངོས་གྲུབ་འགུགས་པར་བྱེད་ཅིང་། ཚེ་ཤིན་ཏུ་རིང་བ་ལ་སོགས་ཐུན་མོང་གི་དངོས་གྲུབ་ཐོག་མར་ཐོབ་
ཅིང་དེ་ལ་བརྟེན་ནས་ཕྱོགས་བཅུའི་སངས་རྒྱས་ལ་མཆོད་པ་དང་། གདམས་ངག་ཞུ་བ་ལ་སོགས་ཚེགས་མེད་
པར་གྲུབ་སྟེ། འཚང་རྒྱ་བར་བཞེད་པ་ཡིན་ནོ། །རྒྱ་བོད་ཀྱི་མཁས་པ་མང་པོ་ནི་ཚེ་འདིར་མཐོང་ལམ་ཐོབ་པ་ལ་
དགོངས་པ་ཡིན་ཞེས་ཀྱང་གསུངས་སོ། །རྡོ་རྗེ་ཐེག་པའི་ལམ་ལ་མཁས་པ་རྣམས་གུས་པས་འཇུག་པའི་ཚུལ་དེ་
ལྟར་ཡིན་ནོ། །
གཉིས་པ་ལ་གསུམ་ལས། དང་པོ་ཉན་ཐོས་ཀྱི་ཐེག་པ་ལ་འཇུག་པའི་ནོར་པ་དགག་པ་ནི། གང་དག་
རབ་ཏུ་འབྱུང་འདོད་ན། །སྡོམ་པ་བསྲུང་ཕྱིར་གུས་པས་ལོངས། །ལྟོ་གོས་ཙམ་ལ་དམིགས་པ་ཡི། །རབ་ཏུ་བྱུང་
བ་ཐུབ་པས་བཀག །ཅེས་པ། བསྟན་པའི་སྒོར་རབ་ཏུ་འབྱུང་བར་འདོད་ན་འཁོར་བའི་བདེ་འབྲས་སྡུག་
བསྔལ་བའི་རང་བཞིན་དུ་ཤེས་ནས་སྤང་བའི་ཕྱིར་ལམ་ནོར་བ་ལ་འཇུག་པའི་ཀུན་སློང་སྤང་ན། དེས་ཀུན་ནས་
བསླངས་པའི་སྡོམ་པ་དེ་ངེས་འབྱུང་གི་ཚུལ་ཁྲིམས་སུ་འགྱུར་བ་ཡིན་ཏེ། ཐོག་མར་ལྷ་མིའི་བདེ་བ་སྒྲུབ་པའི་
ཕྱིར་བླངས་པ་ཡིན་ནའང་། ཕྱིས་འཁོར་བ་སྤོང་བར་འདོད་པའི་བསམ་སྦྱོར་གྱིས་ཟིན་ན་སོ་སོར་ཐར་པའི་སྡོམ་
པར་འགྱུར་ཏེ། འཕགས་པ་ཀུན་དགའ་བོའི་ཚ་བོ་གཉིས་དང་། གཅུང་མཛེས་དགའ་བོའི་རྣམ་ཐར་བཞིན་ནོ། །དེ་
ལ་བརྟེན་ནས་དྲན་པ་ཉེར་བཞག་བཞི་ལ་སོགས་པའི་ལམ་རིམ་གྱིས་བསྒྲུབས་པས་ཁམས་གསུམ་གྱི་འཆིང་བ་
ལས་གྲོལ་བར་འགྱུར་བའི་ཕྱིར་རྫོགས་པའི་སངས་རྒྱས་ཀྱི་གསུང་རབ་ལ་ཡིད་ཆེས་པའི་དད་གུས་ཆེན་པོས་
ཉམས་སུ་ལོངས་ཤིག །དེང་སང་ཚེ་འདིའི་ལྟོ་གོས་དང་མིང་གཟུགས་ཙམ་ལ་དམིགས་ནས་རབ་ཏུ་བྱུང་ཞིང་།
ཐོས་བསམ་དང་སྒྲུབ་པ་བྱེད་པར་སྣང་བ་ནི་གསུང་རབ་དུ་མ་ལས་བཀག་སྟེ། ལང་ཀར་གཤེགས་པར། ང་ཡི་
བསྟན་པ་སུན་འབྱིན་པ། །ངུར་སྨྲིག་གིས་ནི་གོས་བསྒོས་ཤིང་། །འབྲས་བུ་ཡོད་དང་མེད་སྨྲ་བ། །མ་འོངས་དུས་
སུ་འབྱུང་བར་འགྱུར། །ཞེས་དང་། ཇོ་བོའི་ལམ་སྒྲོན་གྱི་འགྲེལ་པར། ཐུབ་པའི་སྟན་པ་གདམས་ངག་ཉམས་
གྱུར་པའི། །སྟོན་པའི་དམ་ཆོས་རྣམ་པར་འཇིག་པ་ནི། །དེང་སང་དུས་ན་བསྟན་པ་འཇིག་པ་ནི། །སངས་རྒྱས་
ཉིད་ཀྱི་སློབ་མ་མ་གཏོགས་པར། །ཕྱི་རོལ་པ་དང་ཐ་མལ་སྐྱེ་བོ་ཡིས། །ཐུབ་པའི་བསྟན་པ་སུས་ཀྱང་འཇིག་མི་
ནུས། །ཁྱད་པར་དུ་ནི་རབ་ཏུ་བྱུང་བས་འཇིག །ཅེས་པ་ལྟར་རོ། །
གཉིས་པ་བྱང་སེམས་ཀྱི་སྡོམ་པ་ལ་ནོར་པར་འཇུག་པ་དགག་པ་ནི། སེམས་བསྐྱེད་བྱེད་པ་དེ་དག་
ཀྱང་། །བསྟན་པའི་ལུགས་བཞིན་མི་བྱེད་ཀྱི། །ཐོས་ཆུང་རྣམས་ཀྱི་མགོ་བསྐོར་ནས། །བླུན་པོ་དགའ་བར་བྱ་~232~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཕྱིར་ཡིན། །ཞེས་པ། ཐེག་ཆེན་སེམས་བསྐྱེད་འབོགས་པའི་ཆོ་ག་དང་ཉམས་ལེན་གྱི་ཚུལ་ཡང་དཔལ་ལྡན་ཀླུ་
སྒྲུབ་དང་འཕགས་པ་ཐོགས་མེད་ལ་སོགས་པའི་གཞུང་ལུགས་བཞིན་མི་བྱེད་པར། སྡེ་སྣོད་ཀྱི་ཐོས་པ་ཆུང་
ཞིང་བྱ་སླ་བ་ཆེད་དུ་གཉེར་བའི་བླུན་པོ་རྣམས་ཀྱིས་རང་དང་རིགས་མཐུན་པའི་གང་ཟག་མགོ་བསྐོར་བའི་རང་
བཟོས་རྙེད་པ་སྒྲུབ་པར་ཟད་དེ། དུད་འགྲོ་ཡིན་ཀྱང་རིགས་མཐུན་རྣམས། །ཁྱུ་གཅིག་ཏུ་ནི་མི་གནས་སམ། །ཞེས་
པ་ལྟར་རོ། །
གསུམ་པ་གསང་སྔགས་ལ་ནོར་པར་འཇུག་པ་དགག་པ་ནི། གསང་སྔགས་སྒོམ་པ་མང་མོད་ཀྱི། །རྒྱུད་
སྡེ་བཞིན་དུ་གྲུབ་པ་ཉུང་། །སྤྱོད་པ་བདེ་བའི་འདུ་ཤེས་ཀྱིས། །རང་བཟོར་གསང་སྔགས་སྤྱོད་པར་ཟད། །ཅེས་
པ༑ རྡོ་རྗེ་ཐེག་པའི་ཆོས་ལུགས་བྱེད་པ་མང་ཡང་། རྒྱུད་སྡེ་བཞི་ལས་གསུངས་པ་བཞིན་ཉམས་སུ་ལེན་པ་ཤིན་
ཏུ་ཉུང་སྟེ་འཕྲལ་གྱི་སྤྱོད་པ་བག་ཡངས་སུ་ཅི་བདེར་བྱེད་པའི་འདུ་ཤེས་ཀྱིས་རང་གི་བློས་བཟོས་པའི་ཆོས་སྤྱོད་
པར་ཟད་དོ། །
གལ་ཏེ་དབང་བསྐུར་བྱེད་ན་ཡང་། །རང་བཟོའི་གཞུང་ལུགས་ཀུན་དོར་ནས། །གང་དག་བརྫུན་གྱིས་
བསླད་པ་ལ། །ངོ་མཚར་བཞིན་དུ་གུས་པས་ལེན། །ཞེས་པ། ཕལ་ཆེར་དབང་མ་བསྐུར་བར་ལྷ་སྒོམ་པ་ལ་
སོགས་པ་བྱེད་ཅིང་། དབང་བསྐུར་ནའང་རྒྱུད་དང་མཐུན་པའི་ས་ར་ཧ་དང་རྡོ་རྗེ་དྲིལ་བུ་པ་དང་། མཚོ་སྐྱེས་རྡོ་
རྗེ་ལ་སོགས་པའི་གྲུབ་ཐོབ་རྣམས་ཀྱིས་མཛད་པའི་དཀྱིལ་འཁོར་གྱི་ཆོ་ག་དོར་ནས་བརྫུན་ཚིག་དུ་མ་བསྲེས་
པའི་ལག་ལེན་ལ་ངོ་མཚར་དུ་བཟུང་ནས་གུས་པས་ལེན་པ་སྟེ། སྐྱེ་བོ་ངན་པ་ཆུ་ཚགས་འདྲ། །བཟང་པོ་དོར་
ནས་ངན་པ་འཛིན། །ཞེས་པ་ལྟར་རོ། །
རྒྱ་ལ་བསྐྱེད་རིམ་སྒོམ་ན་ཡང་། །སྦྱང་གཞི་སྦྱོང་བྱེད་ལེགས་འཕྲོད་པའི། །ཆོ་གའི་ཡན་ལག་ཀུན་
སྤངས་ནས། །རང་བཟོའི་དཀྲོངས་བསྐྱེད་སྒོམ་པར་ཟད། །ཅེས་པ། སྤྱིར་བསྐྱེད་རིམ་སྒོམ་པའི་ཚུལ་རྡོ་རྗེ་རྩེ་
མོར། དང་པོ་སྦྱོར་བའི་ཏིང་འཛིན་མཆོག །རྣལ་འབྱོར་པས་ནི་སྙོམས་འཇུག་བྱ། །དེ་ནས་དཀྱིལ་འཁོར་རྒྱལ་
པོ་མཆོག །དེ་ནས་ཡང་ནི་ལས་རྒྱལ་པོ། །ཞེས་ཏིང་ངེ་འཛིན་གསུམ་གྱིས་ངོ་བོ་ཉིད་སྐུ་དང་ལོངས་སྐུ་དང་སྤྲུལ་
སྐུ་འགྲུབ་པའི་རྟེན་འབྲེལ་ལམ་དུ་བྱེད་པར་གསུངས་ཏེ། དང་པོ་དཀྱིལ་འཁོར་གྱི་གཙོ་བོ་དམ་ཚིག་པ་བསྐྱེད་
ནས་ཡེ་ཤེས་པ་དང་གཅིག་ཏུ་བྱས་པ་ལ་སྙོམས་འཇུག་བྱ་ཞེས་ཐ་སྙད་མཛད་པ་ཡིན་ཏེ། རྒྱུད་དེ་ཉིད་ལས།
བདག་གི་ལུས་གང་ཡིན་པ་དང་སངས་རྒྱས་ཀྱི་སྐུ་གང་ཡིན་པ་གཅིག་ཏུ་འདྲེས་པར་གྱུར་པ་ནི། དབང་པོ་
གཉིས་སྙོམས་པར་འཇུག་པ་ཞེས་བྱའོ། །ཞེས་གསུངས་པའི་ཕྱིར་ཆགས་པ་རིགས་བཞིའི་རེག་པའི་བདེ་བ་~233~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལམ་དུ་བྱེད་པའི་གདུལ་བྱ་དེ་དང་མཐུན་པའི་ཐ་སྙད་གསུངས་པ་ཡིན་ནོ། །དེས་ན་འཁོར་གྱི་ལྷ་ཐམས་ཅད་
རྫོགས་པར་བསྐྱེད་པའི་དཀྱིལ་འཁོར་རྒྱལ་མཆོག་དང་། དེ་ནས་མཆོད་བསྟོད་ཕྲིན་ལས་བསྒྲུབས་པ་ལས་
རྒྱལ་མཆོག་གི་ཏིང་ངེ་འཛིན་ཡིན་ནོ། །འཁོར་གྱི་ལྷ་རྣམས་ལའང་སྙོམས་འཇུག་གི་དོན་ཚང་བར་སྒྲུབ་དགོས་
ཏེ༑ རྒྱུད་དེ་ཉིད་ལས། ཁྲོ་བོའི་སེམས་དཔའ་གཞན་དེའི་ལུགས་ཡིན་པ་དང་། བདག་གི་ལུས་གང་ཡིན་
མཚུངས་པར་ཤེས་པ་ཉིད་འདི་ནི་དབང་པོ་གཉིས་སྙོམས་པར་འཇུག་པ་ཞེས་བྱའོ། །ཞེས་གསུངས་སོ། །ལྷ་
བསྐྱེད་ཚུལ་འདི་ལྟ་བུ་ལ་དཀྲོངས་བསྐྱེད་ཀྱི་གོ་མི་ཆོད་དོ། །ལྷ་མངོན་བྱང་ལྔས་བསྐྱེད་ཅིང་ཞུ་བར་གྱུར་པ་
འཁོར་གྱི་ལྷ་མོས་བསྐུལ་ནས་བཞེངས་པ་མངལ་སྐྱེས་སྦྱོང་བ་དང་། ཟླ་ཉིའི་བར་དུ་ས་བོན་དང་མཚན་མའི་
རིམ་པ་རྣམས་ཞུ་བ་ལས་བསྐྱེད་པ་སྒོང་སྐྱེས་སྦྱོང་བ་ཡིན་ཏེ། ངེས་བརྗོད་བླ་མར། མངལ་སྐྱེས་གླུ་ཡི་སྦྱོར་བ་
ཡིས། །བསྒོམས་པ་རྣམས་ནི་ཡོངས་སུ་བརྟག །སྒོང་སྐྱེས་གླུ་ནི་མེད་པ་སྟེ། །ཞེས་གསུངས་ཤིང་། སྡོམ་བྱུང་གི་
འགྲེལ་པ་ལ་སོགས་རྒྱུད་འགྲེལ་རྣམས་ལས་ཀྱང་འདི་དང་ཆ་འདྲ་བར་བཤད་དོ། །རྗེ་བཙུན་གོང་མ་རྣམས་ནི་
མངོན་བྱང་ལྔ་ཙམ་ལས་བསྐྱེད་པ་དྲོད་གཤེར་དང་། ཐིག་ལེ་ལས་བཞེངས་པ་ཙམ་སྒོང་སྐྱེས་དང་། དབུགས་
འབྱུང་རྔུབས་དང་སྙིང་པོ་ངག་ཏུ་བརྗོད་པ་ཙམ་གྱིས་བསྐྱེད་པ་རྫུས་སྐྱེས་སུ་བཞེད་དེ། རྡོ་རྗེ་དྲིལ་བུ་པས།
སེམས་ཅན་རྫུས་ཏེ་སྐྱེ་བ་བཞིན། །ས་བོན་མེད་པར་རྣམ་པར་སྒོམ། །ཞེས་གསུང་པ་ལྟར་རོ། །དེ་ལྟར་མངལ་
སྐྱེས་དང་སྒོང་ང་ལས་སྐྱེས་པ་སྦྱོང་བ་ལ། ཕ་དང་མའི་ཁམས་སྦྱོང་བྱེད་ཉི་ཟླ་ཁ་སྦྱོར་དང་། ལ་ལར་ཟླ་བ་
དམར་པོ་སྒོམ་པར་གསུངས་པའང་། ཕ་ལས་ཐོབ་པའི་ས་བོན་མའི་ཁམས་ཀྱིས་གཡོག་པ་མཚོན་བྱེད་ཡིན་
པས་དོན་མཐུན་ནོ། །དེར་ས་བོན་གྱི་ཡི་གེ་འགོད་པ་ནི་བར་དོའི་སེམས་ཅན་ཞུགས་པ་མཚོན་བྱེད་ཡིན་ཅིང་།
དེ་ནི་མིང་བཞིའི་ཕུང་པོ་ཡི་གེས་བརྗོད་རུང་ཙམ་དུ་མཚོན་པ་ཡིན་གྱིས། ཁ་ཅིག་ལུས་ཀྱི་ཐོག་མར་ཡི་གེའི་
དབྱིབས་སུ་འཆར་བ་ཡིན་ཟེར་བ་ནི་རང་གི་རྣམས་པར་རྟོག་པ་ཙམ་མོ། །མངོན་པར་བྱང་ཆུབ་པ་ལྔའི་དོན་ནི་
རྡོ་རྗེ་རྩེ་མོར། ཀུན་གཞི་ས་བོན་ཐམས་ཅད་པ། །དེ་ནི་ཆོས་ཀུན་སྐྱེད་པར་བྱེད། །བསྒོས་ཤིང་བག་ཆགས་དང་
ལྡན་པ། །དེ་ནི་སྲིད་པ་གསུམ་ཞེས་བྱ། །འདོད་པ་ལས་སྐྱེས་ཁམས་གསུམ་གྱི། །རྒྱུར་ནི་ཀུན་གཞི་དེ་ཉིད་
སྣང་། །གཟུགས་དང་གཟུགས་མེད་འགྲོ་བ་ཡི། །ཆོས་རྣམས་ཀུན་གྱི་གནས་ཀྱང་ཡིན། །ཆོས་ཀུན་རྣམ་པར་
དག་པའི་ཕྱིར། །ཉེས་པ་ཀུན་དང་བྲལ་བས་ཏེ། །ཐོག་མ་མེད་འབྱུང་ཆོས་སྙིང་པོ། །གློ་བུར་དྲི་མས་ཉོན་མོངས་
འགྱུར། །ང་ཉིད་ཁོ་ན་ཆོས་ཆེན་པོ། །ང་ནི་ཆོས་ཀྱི་སྙིང་པོར་བཤད། །ཅེས་གསུངས་པའི་སྦྱང་གཞི་རྒྱུ་རྒྱུད་ལ་ཡེ་
ཤེས་ལྔ་དང་སྐུ་ལྔ་འགྲུབ་པའི་ས་བོན་ཏིལ་ལ་ཏིལ་མར་ཡོད་པའི་ཚུལ་དུ་གནས་པ་དེ། མངོན་དུ་འགྱུར་བའི་~234~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཐབས་ཉི་ཟླ་དང་ཡིག་འབྲུ་དང་ཕྱག་མཚན་ལ་སོགས་པའི་རྣམ་པར་གསལ་བཏབ་སྟེ། ལམ་དུ་བྱས་པས་གློ་
བུར་གྱི་དྲི་མ་དང་བྲལ་ནས་རྫོགས་པར་མངོན་དུ་འགྱུར་བའི་རྟེན་འབྲེལ་སྒྲིག་པ་ཡིན་ནོ། །ཀུན་གཞི་རང་
བཞིན་གྱིས་རྣམ་པར་དག་པ་གློ་བུར་གྱི་དྲི་མ་འདོད་ཆགས་ལ་སོགས་པས་བསྒྲིབས་པ་དེ་དྲི་མའི་སྦུབས་ལས་
གྲོལ་ན་ཟླ་བའི་དཀྱིལ་འཁོར་ཡོངས་སུ་རྫོགས་པ་སྤྲིན་དང་བྲལ་བ་ལྟར། མེ་ལོང་ལྟ་བུའི་ཡེ་ཤེས་མངོན་དུ་
འགྱུར་བའི་མཚོན་བྱེད་ཟླ་བ་བསྒོམ་པ་ཡིན་ནོ། །ཕྱག་རྒྱ་ཆེན་པོ་ཐིག་ལེར། དབྱིངས་ནི་ས་བོན་ཞེས་སུ་དྲན། །ཆོས་
རྣམས་ཀུན་གྱི་ནང་ན་ཡོད། །རྒྱུ་དང་མཆོག་གི་གནས་ཡིན་ནོ། །ཇི་ལྟར་ཏིལ་ལ་མར་ཡོད་དང་། །ཇི་ལྟར་ཤིང་
ལ་མེ་ཡོད་པ། །དེ་བཞིན་ཆོས་རྣམས་ཀུན་ལ་ཡང་། །ཆོས་ཀྱི་དབྱིངས་ཀྱི་ཁྱད་པར་ནི། །ཡོད་ན་ཡང་ནི་མཐོང་
མི་འགྱུར། །ཞེས་པ་དང་། དབྱིངས་ནི་སེམས་སུ་ཤེས་པར་དྲན། །ཁམས་གསུམ་གྱི་ནི་མཐའ་ཡས་པ། །སེམས་
ནི་དེ་ཡི་རྒྱུ་ཡིན་ནོ། །ཞེས་གསུངས་སོ། །དེ་བཞིན་དུ་དེ་དང་མཉམ་པའི་ཉི་མའི་དཀྱིལ་འཁོར་བསྒོམ་པ་ནི་
བདག་ཉིད་མཆོག་ཏུ་འཛིན་པའི་ང་རྒྱལ་བཅོམ་ནས་བདག་གཞན་མཉམ་པ་ཉིད་དུ་བསྒོམས་པས་མཉམ་ཉིད་
ཡེ་ཤེས་འགྲུབ་པ་དང་། དེར་ས་བོན་དང་ཕྱག་མཚན་བསྐྱེད་པ་ནི་སྐྱེས་པ་དང་བུད་མེད་ལ་སོགས་པར་འཛིན་
པའི་འདུ་ཤེས་དང་དེ་ལ་མཚན་མར་བཟུང་བ་ལས་བྱུང་བའི་འདོད་ཆགས་དབྱིབས་དང་ཁ་དོག་གི་རྣམ་པར་
ཤར་བ་ལམ་དུ་བྱས་པས། སོ་སོར་རྟོག་པའི་ཡེ་ཤེས་མངོན་དུ་འགྱུར་བའོ། །དེ་དག་འཕྲོ་འདུ་དང་གཅིག་ཏུ་
འདྲེས་པའི་སྦྱོར་བས་ནི་སྒོ་གསུམ་གྱི་འདུ་བྱེད་བྱ་བ་མ་ཡིན་པ་དག་སྦྱངས་ནས་ཀུན་མཁྱེན་གྱི་ལམ་དུ་བྱས་
པས་བྱ་བ་སྒྲུབ་པའི་ཡེ་ཤེས་མངོན་དུ་འགྱུར་བ་ཡིན་ནོ། །དེ་ནས་ཡི་དམ་གྱི་ལྷའི་སྐུ་མདོག་ཕྱག་མཚན་རྒྱན་ཆ་
ལུགས་ཡོངས་སུ་རྫོགས་པར་བསྐྱེད་པ་ནི། སངས་རྒྱས་འབྱུང་རུང་གི་ནུས་པ་མཐུ་ལྡན་དེ་རྐྱེན་གྱིས་སད་དེ་རྒྱུ་
རྒྱུད་ཀྱི་དྲི་མ་དག་ནས་ནུས་པའི་འབྲས་བུ་མཐར་ཕྱིན་པ་སངས་རྒྱས་ཀྱི་ཆོས་ཐམས་ཅད་ཡོངས་སུ་རྫོགས་པའི་
ཆོས་དབྱིངས་ཡེ་ཤེས་མངོན་དུ་འགྱུར་བའི་དོན་ནོ། །གདོད་མ་ནས་གནས་པའི་ལྷན་ཅིག་སྐྱེས་པའི་དོན་དྲི་མ་
དང་བྲལ་བ་མཐར་ཐུག་པ་ལ་འབྲས་བུ་རྒྱུད་དུ་གསུངས་པ་ཡིན་ཏེ། རྡོ་རྗེ་སྙིང་པོ་རྒྱན་ལས། མེ་ཏོག་དྲི་ནི་ཇི་
བཞིན་ནམ། །ཞོ་ལ་མར་གསར་ཇི་བཞིན་དུ། །རྣལ་འབྱོར་པ་ཡིས་ཡེ་ཤེས་སྲུབ། །བདུད་རྩི་ལྟ་བུའི་སྙིང་པོ་
འབྱུང་། །ཞེས་གསུངས་པ་ལྟར་རོ། །འདིར་སྦྱང་གཞི་སྦྱོང་བྱེད་སྦྱང་འབྲས་མདོར་བསྡུས་པ་ཙམ་སྨོས་པས་ཏེ།
རྒྱས་པར་རྒྱུད་དང་འགྲེལ་བ་དང་། སྒྲུབ་ཐབས་སོ་སོས་མི་འདྲ་བའི་ཁྱད་པར་སྣ་ཚོགས་པ་གསུངས་པ་བཞིན་
དུ་ཤེས་པར་བྱའོ། །དེ་ལྟར་བསྐྱེད་རིམ་ལ་གསང་སྔགས་ཀྱི་ཟབ་དོན་ཕུལ་དུ་ཕྱིན་པ་གསུངས་པ་རྣམས་
དཀྲོངས་བསྐྱེད་ལ་སྦྱོར་དུ་མི་རུང་བའི་ཕྱིར། རང་བཟོ་ཙམ་གྱིས་དོན་ཆེན་པོ་མི་འགྲུབ་པ་ཡིན་ནོ། །~235~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གཏུམ་མོ་སྒོམ་པ་ཕལ་ཆེར་ཡང་། །ནང་གི་རྟེན་འབྲེལ་མི་ཤེས་པར། །མུ་སྟེགས་བྱེད་ཀྱི་གཏུམ་མོ་
ལྟར། །དྲོད་ཙམ་ལ་ནི་དམིགས་པར་གོ། །ཡེ་ཤེས་ཅུང་ཟད་སྐྱེ་ན་ཡང་། །དེ་དག་ཉོན་མོངས་རྣམ་རྟོག་དང་། །འབྱེད་
པའི་ཐབས་ལ་མི་མཁས་པས། །རྫོགས་པའི་སངས་རྒྱས་ལ་མི་འགྱུར། །ཞེས་པ། དེང་སང་གཏུམ་མོ་བསྒོམས་
ནས་གོས་རས་རྐྱང་གིས་ཆོག་པ་ངོ་མཚར་ཆེ་བར་འཛིན་པ་ཕལ་ཆེར། དབང་གཉིས་པའི་ལམ་རྡོ་རྗེའི་ལུས་ལ་
སངས་རྒྱས་སྒྲུབ་པའི་ནང་གི་རྟེན་འབྲེལ་སྒྲིག་པ་ལ་ཐོག་མར་ལུས་ཀྱི་རྩ་ལེགས་པར་སྦྱངས་ནས། རྩ་ནང་དུ་རྒྱུ་
བའི་རླུང་བཅུ་ལུས་ལ་གནས་ཚུལ་དང་། ཇི་ལྟར་རྒྱུ་བའི་ཚུལ་དང་། རླུང་སོ་སོས་བྱེད་ལས་ཇི་ལྟ་བུ་འགྲུབ་པའི་
དོན་ལེགས་པར་ཤེས་དགོས་ཏེ། རྒྱུད་ལས། རླུང་ཞེས་བྱ་བས་ལས་ཀུན་བྱེད། །ཅེས་པ་དང་། རླུང་རྣམས་ཕྲ་
བའི་གཟུགས་ཀྱིས་ནི། །དབང་པོ་སྒོ་ནས་བྱུང་གྱུར་ཏེ། །རྣམ་པར་ཤེས་དང་འདྲེས་གྱུར་ཏེ། །ཡུལ་རྣམས་ལ་ནི་
འཇུག་པར་བྱ། །ཞེས་གསུངས་པས། རགས་པའི་རླུང་སྲོག་དང་རྩོལ་བའི་ལམ་དུ་འབྱུང་འཇུག་བྱེད་པ་དང་།
ཕྲ་བའི་རླུང་རྣམ་པར་ཤེས་པ་ཕྱི་རོལ་གྱི་ཡུལ་འཛིན་པ་ལ་འཇུག་པའི་བཞོན་པར་གྱུར་པ་དང་། ཤིན་ཏུ་ཕྲ་བའི་
རླུང་གཞོམ་དུ་མེད་པའི་ནཱ་ད་ཞེས་བྱ་བ་སེམས་བག་ཆགས་ཕྲ་མོ་དང་དབྱེར་མེད་དུ་ཁམས་གསུམ་ན་ཁྱབ་ཅིང་།
སངས་མ་རྒྱས་ཀྱི་བར་དུ་གནས་པ་དེ་རྣམས་རིམ་གྱིས་བརྟུལ་ནས་དབང་དུ་བྱས་པས་ལས་ཀྱི་རླུང་དག་ཅིང་།
ཡེ་ཤེས་ཀྱི་རླུང་གིས་ཟག་མེད་ཀྱི་བདེ་བ་འཕེལ་བར་བྱེད་པའི་ལག་ལེན་ཁོང་དུ་ཆུད་ནས་ཐོག་མར་རླུང་གི་རྣལ་
འབྱོར་ཉམས་སུ་ལེན་པ་ཡིན་ནོ། །རླུང་དབང་དུ་འདུས་ནས་བདེ་བ་ཆེན་པོ་སྒྲུབ་པའི་ཐབས་སུ་རྡོ་རྗེའི་ལུས་ལ་
རང་བཞིན་གྱིས་གནས་པའི་གཏུམ་མོ་དབྱིབས་དང་ཁ་དོག་རྣམ་པར་གསལ་བཏབ་ནས་རླུང་གི་རྣལ་འབྱོར་
གྱིས་སྦར་བས་རྩ་ཁམས་ལས་སུ་རུང་བར་གྱུར་ཏེ། འཁོར་བའི་རྣམ་རྟོག་བསྲེགས་ནས་མི་རྟོག་པའི་ཡེ་ཤེས་སྐྱེ་
བའི་གྲོགས་སུ་བསྒྱུར་བ་ཡིན་ནོ། །དེ་ལྟ་བུའི་ནང་གི་རྟེན་འབྲེལ་ཟབ་མོ་མི་ཤེས་པར་མུ་སྟེགས་ཀྱི་ལྷ་དབང་
ཕྱུག་ཆེན་པོ་ལྷ་མོ་ཨུ་མས་བསྟན་པའི་རྒྱུད་ཀྱི་རྗེས་སུ་འབྲངས་ནས་གཏུམ་མོའི་དམིགས་པ་ཙམ་བསྒོམས་པས་
ལུས་ལ་བསྒོམས་པས་ལུས་ལ་དྲོད་འབར་བར་འགྱུར་ཏེ། གངས་ད་དུ་གཅེར་བུར་བསྡད་ཀྱང་གྲང་བའི་རེག་
བྱས་མི་གནོད་པ་ལ་གྲུབ་ཐོབ་ཏུ་འདོད་པ་ལྟར། དྲོད་འབར་བ་ཙམ་གྱི་ཕྱིར་དུ་གཏུམ་མོ་སྒོམ་པ་དང་། དེ་ལ་
བརྟེན་ནས་བདེ་དྲོད་ཀྱི་ཉམས་ཅུང་ཟད་སྐྱེད་ནའང་གྲུབ་པ་ཐོབ་པར་རློམ་པ་ནི། ཉོན་མོངས་དང་རྣམ་རྟོག་དང་
བདེ་བའི་ཉམས་ཁྲག་དང་འོ་མ་འདྲེས་པ་ལྟ་བུར་གྱུར་ནས་དེ་བྱེད་པའི་ཐབས་ཟབ་མོ་ལམ་འབྲས་ལྟ་བུ་མེད་
པས་འཁོར་བའི་རྒྱུར་གྱུར་ཏེ། རྫོགས་པའི་སངས་རྒྱས་ལ་ཐག་ཇེ་རིང་དུ་འགྲོ་བ་འདི་ཡང་གསང་སྔགས་ཀྱི་
ཐབས་ལམ་སྒྲུབ་པར་དགོངས་པ་རྣམས་ཀྱི་དགོངས་པར་ཞུ་འཚལ་ལོ།།  །།~236~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གསུམ་པ་ལ་ལྔ་ལས། བླ་འདྲ་བླ་མ་མ་ཡིན་པར་བསྟན་པ་གཉིས་ཀྱི་དང་པོ་དོན་བཤད་པ་ནི། བླ་མ་ལ་
ནི་མོས་ན་ཡང་། །དེ་འདྲའི་བླ་མ་བླ་མ་མིན། །དཔོན་སློབ་གཉིས་ཀ་གསང་སྔགས་ཀྱི། །སྡོམ་པ་མེད་པ་ཡིན་
ཕྱིར་རོ། །ཞེས་པ། བླ་མ་ལྔ་བཅུ་པར་གསུངས་པ་ལྟར། བླ་མའི་མཚན་ཉིད་ཇི་བཞིན་མ་ཤེས་པས་མཚན་ཉིད་
དང་མི་ལྡན་པའི་བླ་མ་དྲོད་སྐྱེ་བ་ཙམ་གྱི་གཏུམ་མོ་དང་། སེམས་གནས་པ་ཙམ་གྱི་ཞི་གནས་སྟོན་པ་ལ་བླ་མར་
བཟུང་ནས་མོས་གུས་བྱེད་པ་མང་ན་ཡང་། དེ་ལ་སྡོམ་པ་གསུམ་གྱི་ཡོན་ཏན་མེད་པའི་ཕྱིར་དང་། འཚང་རྒྱ་
བའི་གདམ་པ་སྟོན་མི་ཤེས་པའི་ཕྱིར་བླ་མ་དམ་པའི་གོ་མི་ཆོད་དོ། །
གཉིས་པ་དཔེ་དང་སྦྱར་བ་ནི། དཔེར་ན་རབ་བྱུང་མ་བྱས་ན། །མཁན་པོའི་ཐ་སྙད་མེད་པ་བཞིན། །དེ་
བཞིན་དབང་བསྐུར་མ་ཐོབ་ན། །བླ་མའི་ཐ་སྙད་མི་འབྱུང་ངོ་། །ཞེས་པ། རབ་བྱུང་བསྙེན་རྫོགས་མ་བྱས་པའི་
བཙུན་པའི་གཟུགས་བརྙན་ཙམ་ལ་མཁན་པོའི་མིང་བཏགས་ཀྱང་དོན་མེད་པ་སྟེ། ཆུ་སྐམ་པའི་ཤུལ་ལ་མཚེའུ་
དང་། སྒྲོན་མེའི་སྟེགས་ལ་ནེ་ཙོའི་མཆུ་ཞེས་ཟེར་བ་བཞིན་དུ། རྒྱུད་དང་མཐུན་པའི་དབང་མ་བསྐུར་བའི་སློབ་
དཔོན་ལ་གསང་སྔགས་ཀྱི་བླ་མའི་མིང་བཏགས་ཀྱང་དོན་མེད་དོ། །
གཉིས་པ་བླ་མ་ཙམ་གྱིས་སངས་རྒྱས་སྦྱིན་མི་ནུས་པར་བསྟན་པ་ནི། གསང་སྔགས་མེད་པའི་བླ་མ་ལ། །མོས་
པ་བྱས་ཀྱང་ཚེ་འདི་ཡི། །བདེ་སྐྱིད་ཕུན་ཚོགས་ཙམ་ཞིག་གམ། །རིམ་གྱིས་འགྲུབ་པའི་རྒྱུ་སྲིད་ཀྱིས། །ཚེ་འདི་
འམ་བར་དོ་ལ་སོགས་ལ། །སངས་རྒྱས་ཉིད་སྦྱིན་མི་ནུས་སོ། །ཞེས་པ། རྒྱུད་དང་གྲུབ་ཐོབ་ཀྱི་གསུང་དང་
མཐུན་པའི་དབང་མ་བསྐུར་བའི་བླ་མ་ཆོས་ཀྱི་འབྲེལ་པ་ཡོད་པ་ཙམ་ལ་མོས་པ་བྱས་ཤིང་། གསོལ་བ་བཏབ་
ཀྱང་ནད་ཞི་བ་དང་། འབྱོར་པ་འཕེལ་བ་ལ་སོགས་ཚེ་འདིའི་ཕུན་སུམ་ཚོགས་པ་དང་། ཐེག་པ་ཆེན་པོའི་ཆོས་
བསྟན་པའི་སློབ་དཔོན་ཡིན་ན་རིམ་གྱིས་སངས་རྒྱས་འགྲུབ་པའི་ཐབས་སུ་འགྱུར་བ་སྲིད་ཀྱིས། སྐྱེ་བ་འདི་དང་
བར་དོ་དང་སྐྱེ་བ་བདུན་གྱིས་སངས་རྒྱས་འགྲུབ་པའི་ལམ་སྦྱིན་པར་མི་ནུས་སོ། །
གསུམ་པ་ཕར་ཕྱིན་གྱི་བླ་མ་སངས་རྒྱས་དང་འདྲ་བར་བསྟན་པ་ནི། ཕ་རོལ་ཕྱིན་པའི་གཞུང་ལུགས་
ལས། །བླ་མ་སངས་རྒྱས་ལྟ་བུ་རུ། །བལྟ་བར་བྱ་ཞེས་གསུངས་མོད་ཀྱི། །སངས་རྒྱས་དངོས་སུ་གསུངས་པ་
མེད། །ཅེས་པ། འདུལ་བ་ལས། ལྷན་ཅིག་གནས་པ་ཉེ་གནས་ཀྱི་མཁན་པོ་དང་སློབ་དཔོན་ལ་སྟོན་པའི་འདུ་
ཤེས་བསྐྱེད་པར་བྱའོ། །ཞེས་པ་དང་། འཇམ་དཔལ་རྣམ་པར་འཕྲུལ་པ་ལས། འཇམ་དཔལ་དེ་ལྟ་བས་ན།
བྱང་ཆུབ་སེམས་དཔའ་དེ་བཞིན་གཤེགས་པ་ལ་ཇི་ལྟར་གུས་པར་བྱ་བ་དེ་བཞིན་དུ་དགེ་བའི་བཤེས་གཉེན་
རྣམས་ལའང་བརྟེན་པར་བྱའོ། །ཞེས་པ་ལ་སོགས་དམ་པའི་ཆོས་ཀྱིས་འབྲེལ་པའི་མཁན་པོ་དང་སློབ་དཔོན་~237~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལ་སོགས་པ་ལ། རྫོགས་པའི་སངས་རྒྱས་ལ་སྒོ་གསུམ་གུས་པས་བཀུར་སྟི་བྱེད་པར་བསྟེན་པར་གསུངས་ཤིང་
ལུགས་ཀྱི་བསྟན་བཅོས་ཙ་ཎ་ཀར། བླ་མ་གང་ཞིག་ཡི་གེ་གཅིག །སྟེར་ལ་ཕྱག་ནི་མ་བྱས་ན། །ཁྱི་ཡི་སྐྱེ་བ་
བརྒྱར་སྐྱེས་ནས། །རྨེ་ཤ་ཅན་དུ་སྐྱེ་བར་འགྱུར། །ཞེས་འབྱུང་བས་ཆོས་ཀྱི་འབྲེལ་པ་ཡོད་པ་ལའང་གུས་པར་
བྱའོ། །
བཞི་པ་གསང་སྔགས་ཀྱི་བླ་མ་སངས་རྒྱས་དངོས་སུ་བསྟན་པ་ནི། བླ་མ་སངས་རྒྱས་ཉིད་ཡིན་ཞེས། །བྱ་བ་
དབང་བསྐུར་ཐོབ་ནས་ནི། །དབང་བསྐུར་སྡོམ་པས་མ་འབྲེལ་ན། །བཟང་ཡང་ཕ་རོལ་ཕྱིན་པའི་ཡིན། །ཞེས་
པ༑ ཐུན་མོང་མ་ཡིན་པའི་གསང་བ་ལས། གང་ལས་དབང་རབ་མཆོག་ཐོབ་པ། །དེ་ནི་བླ་མར་ཡོངས་སུ་
བཟུང་། །ཞེས་དང་། འདུས་པའི་རྒྱུད་ལས། དབང་བསྐུར་བའི་རྡོ་རྗེ་སློབ་དཔོན་ལ་ཇི་ལྟར་བལྟ་བར་བགྱི་
ཞེས་ཞུས་པའི་ལན་དུ། སངས་རྒྱས་ཀུན་གྱི་རང་བཞིན་སྐུ། །ཡན་ལག་བྱང་ཆུབ་སེམས་དཔའ་སྟེ། །བ་སྤུ་
རྣམས་ནི་དགྲ་བཅོམ་ཉིད། །སྤྱི་གཙུག་རིགས་ལྔའི་སངས་རྒྱས་ཏེ། །འཇིག་རྟེན་པ་ནི་ཞབས་ཀྱི་གདན། །འོད་
ཟེར་གནོད་སྦྱིན་གསང་ལ་སོགས། །རྣལ་འབྱོར་ཅན་གྱིས་རྟག་ཏུ་བལྟ། །ཞེས་གསུངས་སོ། །བླ་མ་ལྔ་བཅུ་
པར། དབང་སྐུར་མཆོག་ཐོབ་རྡོ་རྗེ་ཡི། །སློབ་དཔོན་ལ་ནི་དེ་བཞིན་གཤེགས། །ཕྱོགས་བཅུའི་འཇིག་རྟེན་
ཁམས་བཞུགས་པའི། །དུས་གསུམ་དུ་ནི་མངོན་ཕྱག་འཚལ། །ཞེས་པ། ཕྱོགས་བཅུའི་སངས་རྒྱས་ཀྱང་འདི་
ལྟར་མཛད་ན་བདག་ལྟ་བུ་ལས་དང་ཉོན་མོངས་པའི་འཆིང་བ་དམ་པོས་བཅིངས་པས་བླ་མ་ལ་དད་གུས་བྱ་
དགོས་པ་ལྟ་སྨོས་ཀྱང་ཅི་དགོས་སྙམ་དུ་ཤེས་པར་བྱའོ། །དེས་ན་དབང་བསྐུར་བ་དང་རྒྱུད་བཤད་པ་དང་
གདམས་པ་བྱིན་པ་དང་གསུམ་ཚང་བ་ལ་གསུམ་ལྡན་གྱི་བླ་མར་བྱེད་དོ། །དབང་བསྐུར་བའི་སྡོམ་པ་དང་མ་
འབྲེལ་ན་དགེ་བའི་བཤེས་གཉེན་གྱི་མཚན་ཉིད་དུལ་བ་དང་ཞི་བ་དང་ལུང་གིས་ཕྱུག་པ་དང་། སྟོང་ཉིད་སྙིང་
རྗེའི་རྟོགས་པ་དང་ལྡན་པའི་སྐྱེས་བུ་དམ་པ་ཡིན་ཀྱང་ཕ་རོལ་ཏུ་ཕྱིན་པའི་བླ་མ་ཡིན་ནོ། །
ལྔ་པ་མཚན་ཉིད་དང་མི་ལྡན་པའི་བླ་མ་ལ་བསྟན་པའི་དགྲ་བོར་བསྟན་པ་ནི། རབ་བྱུང་མིན་ལ་མཁན་
པོ་མེད། །དབང་མ་བསྐུར་ལ་བླ་མ་མེད། །སྡོམ་པ་མེད་ལ་དགེ་རྒྱུན་མེད། །སྐྱབས་འགྲོ་མེད་ན་ཆོས་པ་མིན། །དགེ་
སྦྱོང་སྡོམ་པ་མེད་པ་དང་། །རྒྱལ་སྲས་སེམས་བསྐྱེད་མ་ཐོབ་པ། །སྔགས་པ་དབང་བསྐུར་མེད་པ་གསུམ། །སངས་
རྒྱས་བསྟན་པའི་ཆོམ་རྐུན་ཡིན། །ཞེས་པ། རབ་ཏུ་མ་བྱུང་པ་ལ་འདུལ་བ་ལས་གསུང་པའི་མཁན་པོའི་དོན་
མེད། དབང་ལེགས་པར་མ་བསྐུར་བ་ལ་སྔགས་ཀྱི་བླ་མའི་དོན་མེད། རྒྱུད་སྡོམ་པས་མ་བསྡོམས་པ་ལ་སྤོང་
སེམས་རྒྱུན་ཆགས་ལ་བརྟེན་པའི་སྦྱིན་པ་དང་། ཚུལ་ཁྲིམས་དང་སྒོམ་པ་ལས་བྱུང་བའི་དགེ་བ་རྒྱུན་མི་ཆད་དུ་~238~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འབྱུང་བ་མེད་དེ། སྤྱོད་འཇུག་ཏུ། བྱང་ཆུབ་སྨོན་པའི་སེམས་ལས་ནི། །འཁོར་ཚེ་འབྲས་བུ་ཆེ་འབྱུང་ཡང་། །ཇི་
ལྟར་འཇུག་པའི་སེམས་བཞིན་དུ། །བསོད་ནམས་རྒྱུན་ཆགས་འབྱུང་བ་མེད། །ཅེས་གསུངས་སོ། །འདུལ་བ་
ལུང་དུ། རྫས་ལས་བྱུང་བའི་བསོད་ནམས་བདུན་དང་། རྫས་ལས་མ་བྱུང་པའི་བསོད་ནམས་བདུན་རྒྱུན་མི་
ཆད་པར་འབྱུང་ངོ་ཞེས་པ་ནི་བར་མ་དགེ་བའི་རྫས་ཀྱི་རྒྱུན་དང་། ཀུན་སློང་ཕན་པའི་ཤུགས་མ་ཆད་པའི་བར་དུ་
འབྱུང་བ་ལ་དགོངས་པ་ཡིན་ནོ། །དཀོན་མཆོག་གསུམ་ལ་སྐྱབས་སུ་མི་འགྲོ་ན་ནང་པ་སངས་རྒྱས་པའི་ཆོས་
བྱེད་པ་མ་ཡིན་ནོ། །དེ་བས་ན་དགེ་སློང་གི་སྡོམ་པ་མེད་པར་རབ་བྱུང་དུ་ཁས་ལེན་པ་དང་། ཐེག་ཆེན་གྱི་
སེམས་བསྐྱེད་མེད་པར་བྱང་ཆུབ་སེམས་དཔར་ཁས་ལེན་པ་དང་། གསང་སྔགས་ཀྱི་དབང་བསྐུར་མེད་པར་རྩ་
བའི་བླ་མར་ཁས་ལེན་པ་ནི། ཉན་ཐོས་དང་། ཕར་ཕྱིན་དང་རྡོ་རྗེ་ཐེག་པའི་བསྟན་པའི་ཆོམ་རྐུན་རྐྱེན་པོ་ཡིན་
ཏེ༑ མུ་སྟེགས་ཀྱི་གཞུང་དུ། སྤྱང་ཁྱིའི་ལྤགས་པ་གྱོན་པའི་ལོ་རྒྱུས་འཆད་པ་བཞིན་ནོ། །
བཞི་པ་ལ་གཉིས། ཕྱག་རྒྱ་ཆེན་པོའི་དོན་དངོས་ལ་བརྟེན་པ་དང་། དེ་ལས་འཕྲོས་པའི་དོན་ལ་བརྟེན་
པའོ། །དང་པོ་ལ་དྲུག །བླུན་སྒོམ་འཁོར་བའི་རྒྱུར་བསྟན་པ། བལྟ་བ་བཟང་ངན་དབུ་མར་བསྟན་པ། སྔགས་
ཀྱི་ཕྱག་རྒྱ་ཆེན་པོ་ངོས་བཟུང་བ། ཆོས་ལོག་དང་འདྲེས་པའི་ཚུལ་བརྗོད་པ། གྲུབ་ཐོབ་དགོངས་པའི་ཕྱག་རྒྱ་
བཞི་ངོས་བཟུང་བ། རྣམ་རྟོག་འགགས་ཙམ་ཕྱག་རྒྱ་ཆེན་པོར་འདོད་པ་དགག་པའོ། །
དང་པོ་ནི། ཕྱག་རྒྱ་ཆེན་པོ་སྒོམ་ན་ཡང་། །རྟོག་པ་ཁ་འཚོམ་ཉིད་སྒོམ་གྱི། །རིམ་གཉིས་ལས་བྱུང་ཡེ་
ཤེས་ལ། །ཕྱག་རྒྱ་ཆེན་པོར་མི་ཤེས་སོ། །བླུན་པོའི་ཕྱག་རྒྱ་ཆེ་སྒོམ་པ། །ཕལ་ཆེར་དུད་འགྲོའི་རྒྱུ་རུ་གསུངས། །མིན་
ན་གཟུགས་མེད་ཁམས་སུ་སྐྱེ། །ཡང་ན་ཉན་ཐོས་འགོག་པར་ལྷུང་། །ཞེས་པ། དེང་སང་ཕྱག་རྒྱ་ཆེན་པོ་སྒོམ་པ་
ཕལ་ཆེར། རྒྱུད་སྡེ་ཟབ་མོའི་དོན་རྟོགས་པར་དཀའ་བས་ཕྱོགས་རེ་ཙམ་ཤེས་པ་ཉམས་སུ་ལེན་པ་ནི། དོན་ཐོག་
ཏུ་མི་འཁེལ་བས་འགའ་ཞིག་ཐ་མལ་གྱི་རྣམ་པར་རྟོག་པ་འཁོར་བའི་རྒྱུ་ཡིན་པས་རྣམ་རྟོག་རགས་པ་བཀག་
ཙམ་གྱི་སེམས། ཡུལ་གང་ལ་ཡང་མི་འཕྲོ་བའི་ཧ་དེ་བ་གོམས་པ་དེ། སེམས་མ་བཅོས་པར་འཇོག་པའི་ཏིང་ངེ་
འཛིན་བཟང་པོ་རུ་འདོད་དེ། མ་འཆོས་མ་འཆོས་བླ་མ་འཆོས། །བཅོས་མའི་ཆོས་ཀྱི་འཚང་མི་རྒྱ། །ཞེས་ངོ་
སྤྲོད་བྱེད་དེ། མ་བཅོས་པའི་གནས་ལུགས་ངོ་ཤེས་ན་དེ་བློས་མི་འཆོས་པར་མཉམ་པར་འཇོག་པ་ཡིན་གྱིས།
དུག་གསུམ་གྱི་རྟོགས་པ་རགས་པ་འགགས་པའི་གནས་ཆ་དེ། ཡང་དག་པའི་དོན་མ་རྟོགས་པའི་གཏི་མུག་གི་
གནས་སྐབས་ཡིན་ཏེ། དེ་ཡུན་རིང་དུ་གོམས་ན་སེམས་ཀྱི་གསལ་ཆ་ཙམ་ཡང་མི་སྣང་བའི་ཉེ་བའི་ཉོན་མོངས་
པ་རྨུགས་པ་ཞེས་བྱ་བར་གོམས་པས་དུད་འགྲོར་སྐྱེ་བའི་ལས་ཡིན་ནོ། །ཚོགས་དྲུག་གི་སྣང་བ་རགས་པ་~239~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འགགས་ནས་དྲན་རིག་མ་འགགས་ཙམ་ལ་གནས་ཆ་བརྟན་པོ་བྱུང་ན། གཟུགས་མེད་ཁམས་ཀྱི་ནམ་མཁའ་
མཐའ་ཡས་སྐྱེ་མཆེད་དུ་སྐྱེ་བའི་རྒྱུ་ཡིན་ནོ། །གཉིད་ཐུག་པོ་ལོག་པ་ལྟར་དྲན་རིག་གི་གསལ་ཆའང་མེད་པར་
དྲན་མེད་ཀྱི་ངང་ལ་ཡུན་རིང་དུ་གནས་ན་འདུ་ཤེས་མེད་པའི་སེམས་ཅན་དུ་སྐྱེ་བའི་རྒྱུ་ཡིན་ཏེ། དེ་ལ་འཇིག་
རྟེན་པ་རྣམས་ཉན་ཐོས་འགོག་པ་ཞེས་ཐ་སྙད་བྱེད་དོ། །འདི་འགོག་པའི་སྙོམས་འཇུག་ནི་མ་ཡིན་ཏེ། དེ་ལ་
བསམ་གཏན་གཟུགས་མེད་ཀྱི་ཏིང་ངེ་འཛིན་གྱི་གོ་ཆོད་པའང་མེད་ལ། བདག་མེད་མངོན་སུམ་རྟོགས་པའི་
ཤེས་རབ་ཀྱང་མེད་པའི་ཕྱིར། འཕགས་པ་ཐོགས་མེད་ཀྱི་ཞལ་སྔ་ནས། འགོག་པའི་སྙོམས་འཇུག་ནི་ཆོས་
གཉིས་གཅེས་སྤྲས་སུ་བྱེད་པ་ཡིན་ཏེ། ཞི་གནས་དང་ལྷག་མཐོང་ངོ་། །དེ་ལ་ཞི་གནས་ནི་མཐར་གྱི་གནས་པའི་
སྙོམས་པར་འཇུག་པ་བརྒྱད་ལ་བྱའོ། །ལྷག་མཐོང་ནི་འཕགས་པའི་བདག་མེད་རྟོགས་པའི་ཤེས་རབ་བོ། །དེ་
ལ་གཉིས་ལས་གང་ཡང་རུང་བ་ཞིག་མེད་ནའང་འགོག་པ་ལ་སྙོམས་པར་འཇུག་པར་མི་ནུས་སོ། །ཞེས་
གསུངས་སོ། །
གཉིས་པ་ནི། གལ་ཏེ་དེ་ནི་སྒོམ་ལེགས་ཀྱང་། །དབུ་མའི་སྒོམ་ལས་ལྷག་པ་མེད། །དབུ་མའི་སྒོམ་དེ་
བཟང་མོད་ཀྱི། །འོན་ཀྱང་འགྲུབ་པ་ཤིན་ཏུ་དཀའ། །ཇི་སྲིད་ཚོགས་གཉིས་མ་རྫོགས་པ། །དེ་སྲིད་སྒོམ་དེ་
མཐར་མི་ཕྱིན། །འདི་ཡི་ཚོགས་གཉིས་རྫོགས་པ་ལ། །བསྐལ་པ་གྲངས་མེད་དགོས་པར་གསུངས། །ཞེས་པ།
སྔགས་ཀྱི་ཕྱག་རྒྱ་ཆེན་པོ་སྒོམ་པའི་དོན་སྤྲོས་བྲལ་སྟོང་ཉིད་བསྒོམ་པ་ལ་ངོས་བཟུང་ནས་ཉམས་སུ་བླངས་ཏེ།
མཐའ་བྲལ་གྱི་དོན་མཐར་མ་ལྷུང་བར་སྒོམ་ཕ་རོལ་ཏུ་ཕྱིན་པའི་ལུགས་ཀྱི་དབུ་མ་པའི་ལྟ་བ་ལས་ལྷག་པའི་ལྟ་
བ་རྒྱུད་ལ་སྐྱེ་རྒྱུ་མེད་ལ། དབུ་མའི་སྒོམ་བྱུང་གི་ཡེ་ཤེས་དེ་བཟང་པོ་ཡིན་མོད་ཀྱི། འོན་ཀྱང་སྙིགས་མའི་སེམས་
ཅན་གྱི་རྒྱུད་ལ་སྐྱེ་བ་ཤིན་ཏུ་དཀའ་སྟེ། ད་ལྟ་བལྟ་བའི་སྙིགས་མ་བདོ་བའི་དུས་ཡིན་པས་སོ། །དེའང་མདོར།
དེ་དག་དགེ་བའི་རྩ་བ་ཇི་སྲིད་མ་རྫོགས་པར། །དེ་སྲིད་སྟོང་ཉིད་དམ་པ་ཐོབ་མི་བྱེད། །ཅེས་གསུངས་པ་ལྟར།
རྒྱུད་ཡོངས་སུ་མ་སྨིན་པར་མི་གྲོལ་བའི་ཕྱིར་དང་། མཚན་ཉིད་ཐེག་པའི་ཚོགས་གཉིས་རྫོགས་པ་ལ་བསྐལ་པ་
གྲངས་མེད་གསུམ་དགོས་ཤིང་། དང་པོ་མ་རྫོགས་པར་མཐའ་བྲལ་གྱི་དོན་མངོན་དུ་མི་འགྱུར་བའི་ཕྱིར་རོ། །དེ་
ཡང་མཛོད་དུ། བར་གྱི་བསྐལ་པ་དཔག་མེད་ནས། །ཚེ་ལོ་བཅུ་པའི་བར་དུའོ། །དེ་ནས་ཡར་སྐྱེས་མར་འབྲི་
བའི། །བསྐལ་པ་གཞན་ནི་བཅོ་བརྒྱད་དང་། །ཡར་སྐྱེ་བ་ནི་གཅིག་ཡིན་ཏེ། །དེ་དག་ཚེ་ནི་བརྒྱད་ཁྲིའི་བར། །དེ་
ལྟར་འཇིག་རྟེན་ཆགས་པ་འདི། །བར་གྱི་བསྐལ་པ་ཉི་ཤུར་གནས། །འཆགས་པ་དང་ནི་འཇིག་པ་དང་། །ཞིག་
གནས་འདུག་པ་དག་མཉམ་མོ། །དེ་དག་བརྒྱད་ཅུ་ལ་བསྐལ་ཆེན། །དེ་གྲངས་མེད་གསུམ་ལ་སངས་རྒྱས། །འབྱུང་~240~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ངོ་མར་ནི་འགྲིབ་པ་ཡི། །བརྒྱ་ཡི་བར་ལ་དེ་དག་འབྱུང་། །རང་སངས་རྒྱས་རྣམས་གཉིས་ཀ་ལ། །བསེ་རུ་
བསྐལ་པ་བརྒྱ་ཡི་རྒྱུས། །འཁོར་ལོས་བསྒྱུར་བ་འབྱུང་བ་ནི། །སྟོང་ཕྲག་བརྒྱད་ཅུ་ལས་མི་འཕྱི། །ཞེས་
གསུངས་སོ། །གྲངས་མེད་རྩི་ཚུལ་ནི། ཐོག་མར་གཅིག་ནས་བཟུང་སྟེ། སྔ་མ་སྔ་མ་བཅུ་ལ་ཕྱི་མ་གཅིག་ཏུ་བྱས་
པའི་གྲངས་དྲུག་ཅུར་ཕྱིན་པ་ནི་གྲངས་མེད་གཅིག་ཡིན་ནོ། །
གསུམ་པ་ནི། ངེད་ཀྱི་ཕྱག་རྒྱ་ཆེན་པོ་ཉིད། །དབང་ལས་བྱུང་བའི་ཡེ་ཤེས་དང་། །རིམ་པ་གཉིས་ཀྱི་ཏིང་
འཛིན་ལས། བྱུང་བའི་ཡེ་ཤེས་རང་བྱུང་ཡིན། །ཞེས་པ། དབང་གསུམ་པའི་ལམ་རྟགས་མཐར་ཕྱིན་པའི་དཔེའི་
ཡེ་ཤེས་ལྷན་ཅིག་སྐྱེས་པའི་དགའ་བ་བྱང་ཆུབ་སེམས་ཀྱི་མྱུ་གུ་དེ་འཕོ་བ་མེད་པའི་བདེ་བ་ཆེན་པོ་རྣམ་པ་
ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་དང་རོ་གཅིག་ཏུ་གྱུར་པའི་དོན་གྱིས་ལྷན་ཅིག་སྐྱེས་པའི་ཡེ་
ཤེས་ཟུང་འཇུག་གི་རྟོགས་པ་མངོན་དུ་གྱུར་པ་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པ་ཞེས་རྡོ་རྗེ་འཆང་
གིས་གསུངས་པ་ཡིན་ནོ། །སམ ུ་ཊིར། དེ་ཕྱིར་ཡེ་ཤེས་བསྐྱེད་པ་ཡི། །ཕྱག་རྒྱ་བཞི་ནི་སྦྱར་བར་བྱ། །ཞེས་པས་
རྫོགས་རིམ་བསྒོམ་པའི་རྟེན་ཕྱི་རོལ་གྱི་ཕྱག་རྒྱ་མཚན་ཉིད་དང་ལྡན་པའི་ལས་ཀྱི་ཕྱག་རྒྱ་དེ་ལ་བརྟེན་ནས། ཨ་
བ་དྷཱུ་ཏིར་སྟོང་པ་ཉིད་དང་རོ་གཅིག་པའི་ལྷན་ཅིག་སྐྱེས་པའི་དགའ་བ་དམ་ཚིག་གི་ཕྱག་རྒྱ། དེའི་རང་བཞིན་
ཆོས་དབྱིངས་ནི་ཆོས་ཀྱི་ཕྱག་རྒྱ། དེ་དག་གི་འབྲས་བུ་ཕྱག་རྒྱ་ཆེན་པོ། དེ་ཉིད་འབྲས་བུ་སྐུ་བཞིའི་བདག་ཉིད་
པས། བདེ་སྟོང་དབྱེར་མི་ཕྱེད་པའི་རང་བཞིན་ནི་ཕྱག་རྒྱ་ཆེན་པོ་ངོ་བོ་ཉིད་ཀྱི་སྐུའོ། །བྱང་ཆུབ་ཀྱི་སེམས་
འགྱུར་བ་མེད་པ་ནི་དམ་ཚིག་གི་ཕྱག་རྒྱ་ཆོས་ཀྱི་སྐུའོ། །ཡུལ་ཐམས་ཅད་ལ་ཁྱབ་པའི་བདག་ཉིད་བདེ་བ་ཆེན་
པོའི་ཆོས་ཀྱི་ཕྱག་རྒྱ་ལོངས་སྤྱོད་རྫོགས་པའི་སྐུའོ། །དེ་ལས་དཀྱིལ་འཁོར་གྱི་འཁོར་ལོ་སྤྲོ་ཞིང་སྡུད་པ་ནི་ལས་
ཀྱི་ཕྱག་རྒྱ་སྤྲུལ་པའི་སྐུའོ། །དེ་ལྟར་ཕྱག་རྒྱ་ཆེན་པོའི་ཡེ་ཤེས་ནི་བདེ་བ་དང་སྐུ་དང་ཕྱག་རྒྱ་ལ་སོགས་རྒྱུ་དང་
ལམ་གྱི་ཆོས་ཐམས་ཅད་མཐར་ཕྱིན་པའི་འབྲས་བུའི་བདག་ཉིད་ཡིན་ནོ། །དེ་ལ་ལྷན་ཅིག་སྐྱེས་པའི་ཡེ་ཤེས་
ཞེས་བྱ་སྟེ། ལྷན་ཅིག་སྐྱེས་གྲུབ་ཀྱི་འགྲེལ་པར་འབུམ་ཕྲག་ལྔའི་ལུང་དྲངས་པ་ལས། ཐམས་ཅད་གཟོད་ནས་
བདག་ཉིད་གནས། །ཧ་ཞེས་རོལ་ཅིང་རྒོད་པར་གནས། །རྒ་ཤི་མེད་པར་དེ་གནས་ཤིང་། །ལྷན་ཅིག་སྐྱེས་པ་
རྣམ་པར་རོལ། །ལུས་ཅན་འདི་དག་ཐམས་ཅད་ནི། །འདི་ཉིད་ཀྱིས་ནི་དབུགས་འབྱིན་ཅིང་། །དངོས་མེད་བཞི་
ལས་སྐྱེད་པར་བྱེད། །དེ་འདི་ལྷན་ཅིག་སྐྱེས་པ་ཡིན། །ཞེས་པའི་དོན་ལུས་མཐའ་དག་ལ་གདོད་ནས་གནས་
པའི་ལྷན་ཅིག་སྐྱེས་པའི་དོན་དེ་མ་རིག་པའི་བག་ཆགས་ཀྱིས་བསྒྲིབས་པས་འཁོར་བའི་ཆོས་ལ་རྒོད་ཅིང་རོལ་
བར་བྱེད་དོ། །ལུས་ཅན་རྣམས་ཟག་པ་དང་བཅས་པའི་ཡུལ་ཉམས་སུ་མྱོང་བས་དབུགས་འབྱིན་ཅིང་དངོས་པོ་~241~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མེད་པའི་གཞི་ལས་སྒྱུ་མ་སྤྲུལ་པ་ལྟར་སྐྱེས་ཏེ། ས་ཧ་ཛ་ཞེས་པ་ཧ་ཧ་རྒོད་ཅིང་རོལ་པ། སརྦ་ཐམས་ཅད། ཛ་
ཡནྟི་སྐྱེད་པར་བྱེད་པའོ། །དེ་ཉིད་མ་རིག་པའི་བག་ཆགས་ཀྱི་སྒྲིབས་གཡོགས་དང་བྲལ་བས་ཧེ་ཧེ་ཤིན་ཏུ་
དགེས་པའི་བདེ་བ་ལ་རོལ་བའོ། །ས་མནྟ་ཀུན་ནི་ཐམས་ཅད་ཁྱབ་ཅིང་རྒྱུན་མི་ཆད་པའོ། །ཛ་ཏ་སྐྱེ་བ་མེད་
པའི་ངང་ལས་སྐུའི་བཀོད་པ་དུ་མ་སྐྱེ་བར་མཛད་པའོ། རྒྱུ་རྒྱུད་ཀྱི་ལྷན་ཅིག་སྐྱེས་པ་དེ་སེམས་ཅན་ལ་ཁྱབ་ཅིང་
འགྱུར་བ་མེད་པས། དེ་ཉིད་སྲོག་ཆགས་རྣམས་ཀྱི་སྲོག །དེ་ཉིད་མཆོག་ཏུ་མི་འགྱུར་བ། །དེ་ཉིད་ཀུན་ལ་ཁྱབ་
པ་པོ། །ལུས་ཀུན་ལས་ནི་རྣམ་པར་གནས། །ཞེས་གསུངས་སོ། །དེ་ནི་གདོད་ནས་སངས་རྒྱས་ཀྱི་རང་བཞིན་
ཡིན་ཀྱང་མ་ཤེས་པས་བདེ་བ་ཆེན་པོ་མི་ཐོབ་ཅིང་། སྡུག་བསྔལ་བར་གྱུར་ཏེ་རང་གི་རང་ཉིད་འཇོམས་པའི་
ཚུལ་དུ་གནས་ཏེ། སངས་རྒྱས་བདག་ཉིད་ལུས་ལ་ནི། །དངོས་གྲུབ་སྟེར་བར་མི་ནུས་ཤིང་། །བདག་ཉིད་
འཕྲོག་པའི་ཆོམ་རྐུན་ཏེ། །དེ་ཡི་སྡིག་པ་མ་བྱས་སམ། །ཞེས་སོ། །དེ་ཉིད་དབང་གི་དུས་སུ་བླ་མས་ངོ་འཕྲོད་
ཅིང་ཉམས་སུ་བླངས་པས་མངོན་དུ་གྱུར་པ་ནི་སངས་རྒྱས་ཞེས་བྱ་སྟེ། བདེ་སྐྱིད་ཐམས་ཅད་འབྱུང་བས་མཛའ་
བོ་དང་གཉེན་བཤེས་ཡིན་ཏེ། བདག་ཉིད་ངེས་པར་སངས་རྒྱས་ཀུན། །མཛའ་བོ་ཐམས་ཅད་ཉིད་ཀྱང་ངོ་། །ཞེས་
སེམས་ཅན་རྣམས་ཀྱིས་མ་རྟོགས་པའི་ཕྱིར་སེམས་ཅན་ཞེས་བྱ་བའི་མིང་ཡིན་ལ། རྟོགས་པ་ན་སངས་རྒྱས་
ཞེས་བྱ་བ་ཡིན་ནོ། །དེ་ལྟ་བས་ན་སངས་རྒྱས་ལྷན་ཅིག་སྐྱེས་པར་ཤེས་པར་གྱིས་ཤིག །ཅེས་སོ། །ཡང་། གཞན་
ཡང་སྙིང་རྗེས་མངོན་བརྗོད་པ། །ཞེས་བྱ་བ་སྙིང་རྗེ་གསུམ་སྟེ། སེམས་ཅན་ལ་དམིགས་པ་ནི་དཀར་པོའི་ཚེས་
གཅིག་ནས་ལྔའི་བར་རོ། །ཆོས་ལ་དམིགས་པ་ནི་དྲུག་ནས་བཅུའི་བར་རོ། །དམིགས་པ་མེད་པ་ནི་བཅུ་གཅིག་
ནས་བཅོ་ལྔའི་བར་ཡིན་ནོ། །ནང་གི་བདག་ཉིད་ཅན་གྱི་སྙིང་རྗེ་དེ་ཉིད་བསྐུལ་བའི་བྱེད་པ་པོ་ཤེས་རབ་ཀྱི་ཕ་
རོལ་ཏུ་ཕྱིན་པའོ། །དེ་ལྟར་བསྐུལ་བར་བྱེད་པས་བསྐུལ་བའི་བདེ་བ་ཆེན་པོ་དེ་ལྷན་ཅིག་སྐྱེས་པའི་བདེ་བ་ཆེན་
པོ་ཡིན་ནོ། །ཞེས་ཀྱང་གསུངས་སོ། །ཡང་འདི་ལས་གཞན་པའི་ལམ་གྱིས་ཕྱག་རྒྱ་ཆེན་པོ་མི་འགྲུབ་སྟེ། ཉན་
ཐོས་ཀྱི་ལམ་ནི་རང་ཉིད་གཅིག་པུ་འབྲས་བུ་ཐོབ་ཙམ་ཆོག་པར་འཛིན་ལ། དབུ་མའི་གཞུང་ལུགས་ནི། ཚིག་
ཙམ་གྱིས་ཆོས་ཐམས་ཅད་སྟོང་པར་བརྗོད་པའི་རྟོག་གེ་པ་རྩོད་པ་ལ་མོས་པ་ཞེས་བྱ་བ་ཡིན་ནོ། །རྡོ་རྗེ་འཆང་
གིས་གསུངས་པའི་ཆོས་ཐམས་ཅད་སྟོང་པ་དང་ཞི་བར་སྟོན་པར་བྱེད་པ་ནི་ཁོ་བོ་མི་འགོག་གོ། །ཡང་ཐེག་པ་
ཆེན་པོ་ཁ་ཅིག །ཆོས་ཐམས་ཅད་སྒྱུ་མ་དང་རྨི་ལམ་དང་མིག་ཡོར་རོ་ཞེས་ཟེར་བ་དང་། ཁ་ཅིག་གཟུང་བ་དང་
འཛིན་པས་སྟོང་པའི་སེམས་སྟོན་ཁའི་ཉི་མ་ཕྱེད་པའི་ནམ་མཁའ་དྲི་མ་མེད་པ་ལྟ་བུ་ཞེས་ཟེར་བ་དང་། ཁ་ཅིག་
ཟླ་བ་ཁ་སྦྱར་བའི་དབུས་སུ་ཨཱ་ལི་ཀཱ་ལིས་བསྐོར་བའི་མེ་ལ་དཀར་པོ་འཇག་པ་དངོས་གྲུབ་ཏུ་འདོད་པ་དང་། ~242~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཁ་ཅིག་སྤྱི་བོའི་ཧ་ལ་ཙཎྜ་ལི་མེས་རེག་པ་སྒོམ་པ་དང་། ཁ་ཅིག་ཀུན་རྫོབ་ཀྱི་སྣ་རྩེར་རླུང་ནང་དུ་གསལ་ཅིང་
གནས་པ་ལ་དངོས་གྲུབ་ཏུ་འདོད་པ་དང་། ཁ་ཅིག་ཐུར་སེལ་གྱི་རླུང་དྲག་ཤུལ་གྱིས་འགེགས་པར་བྱེད་དེ་
འདིས་ནི་དུས་མིན་དུ་འཆི་བར་ཡང་འགྱུར་རོ། །ཁ་ཅིག་རླུང་ཐམས་ཅད་འགོག་ཅིང་དབྱུག་གུ་གཅིག་ཙམ་
བཟུང་བས་གྲོལ་བར་འདོད་པ་དང་། ཁ་ཅིག་སྙིང་ཁར་པདྨའི་སྟེང་དུ་ཐིག་ལེ་ཁ་དོག་ལྔ་པ་ལ་སེམས་འཛིན་
པར་འདོད་པ་དང་། ཁ་ཅིག་རྩ་ཨ་བ་དྷུ་ཏིའི་རྩེ་མོར་ཐིག་ལེ་རྒྱ་ཤུག་གི་འབྲུ་ཙམ་བསམས་ཏེ་ལུས་ཚིམ་པར་
འདོད་པ་དང་། ཁ་ཅིག་སྙིང་གར་ཟླ་ཉིའི་བར་དུ་ཐིག་ལེ་ལས་སྐུད་པ་ཕྲ་མོ་ལྟ་བུ་སྒྲ་དང་བཅས་པ་འགྲོ་བ་དང་
འོང་བ་དང་ནང་དུ་དལ་བར་འཇུག་པ་ཨོཾ་ཨཱཿཧཱུྃ་ཞེས་རྟག་ཏུ་ཟློས་པ་དང་། ཁ་ཅིག་རྩ་གསུམ་ནས་རྒྱུ་བའི་རླུང་
བཀག་པའི་བདེ་བ་ཙམ་མཆོག་ཏུ་ལྟ་བ་དང་། ཁ་ཅིག་ཉོན་མོངས་པ་གསུམ་རྡོ་རྗེ་གསུམ་དུ་མོས་སེམས་འཛིན་
པར་འདོད་པ་དང་། ཁ་ཅིག་རྩ་ཕྲད་པ་ལས་སྐྱི་གཡའ་བའི་བདེ་བ་ལ་དམིགས་ནས་རླུང་འགོག་པར་བྱེད་པ་
དང་། ཁ་ཅིག་གསེར་གླིང་གི་སྒོ་འབྱེད་པ་དང་འཛུམས་པའི་སྦྱོར་བས་རྩ་ཕྲད་པའི་རེག་པ་ཡིད་ལ་བྱེད་པ་དང་།
ཁ་ཅིག་ཡི་དྭགས་ལ་སོགས་པའི་འབྱུང་པོ་འབེབས་ཤིང་འདར་བ་དང་། སྲུག་པ་དང་། བརྒྱལ་བ་ལ་སོགས་པ་
བྱེད་པ་དང་། མཁའ་འགྲོ་དང་མཁའ་འགྲོ་མའི་ཚོགས་ཀྱིས་བྱིན་གྱིས་བརླབས་ཤིང་ལུང་སྟོན་པ་དང་ཆོས་
འཆད་པ་དང་། ཟབ་མོའི་ཏིང་ངེ་འཛིན་ནི་ཡོད་པར་སྟོན་པ་དང་། རྡོ་རྗེའི་གླུ་སྙན་པར་སྒྲོགས་ཤིང་དོན་དང་
ལྡན་པར་སྟོན་པ་དང་། མིག་མི་འཛུམ་པ་ཙམ་གྱིས་ལྷ་དང་སྲེད་མེད་ཀྱི་བུ་ལ་སོགས་པ་མཐོང་བར་སྟོན་པ་དང་། ཁ་
ཅིག་ལུས་བུམ་པ་ལྟར་ཁོག་སྟོང་ཕྱི་ཤའི་དྲྭ་བས་གཡོགས་པར་བསྒོམས་ནས་ལུས་སུན་འབྱིན་པ་དང་། ཁ་ཅིག་
བུ་ག་དགུ་ནས་མི་གཙང་བ་འཛག་ཅིང་ལུས་མི་གཙང་བར་རྟོགས་ཏེ། འདིས་ནི་གསང་སྔགས་ཀྱི་ཐེག་པའང་
སྤངས་པ་ཡིན་ནོ། །ཁ་ཅིག་རྒྱུ་དང་འབྲས་བུ་ལ་སྐུར་བ་འདེབས་པ་སྔོན་པོ་ལ་སོགས་པ་ཉམས་སུ་མྱོང་བའི་
དངོས་པོ་འགོག་པ་དེ་ནི་ཆད་པར་སྨྲ་བ་ཡིན་ནོ། །བདག་དང་བདག་གི་ལ་སོགས་པ་རྟོག་པ་དེ་ནི་དེ་ཁོ་ན་ཉིད་
ལ་ལྟ་བའི་སྐབས་འདིར་དམུས་ལོང་ཆེན་པོ་ཞེས་བྱ་བའི་དོན་ཏེ། ནམ་མཁའ་ལ་སྐྲ་ཤད་འཛིངས་པར་མཐོང་བ་
ལྟར་རོ། །ཞེས་གསུངས་པའི་དོན། དེ་རྣམས་ལས་བྱུང་བའི་ཉམས་མྱོང་དང་ཡོན་ཏན་ཕྱོགས་རེ་ཙམ་རྒྱུད་ལ་
སྐྱེས་པ་ནི་ལྷན་ཅིག་སྐྱེས་པའི་ཡེ་ཤེས་ཕྱག་རྒྱ་ཆེན་པོ་ཡིན་སྙམ་དུ་འཁྲུལ་པ་བསལ་བ་ཡིན་ནོ། །སྐབས་འགའ་
ཞིག་ཏུ་ཡང་དག་པའི་དོན་རྒྱུད་ལ་སྐྱེ་བའི་གྲོགས་ཙམ་བྱེད་པ་ནི་མ་བཀག་གོ། །མདོར་ན། ཡེ་ཤེས་ཆེན་པོ་རང་
གི་རིག།གང་ཞིག་འདི་ཉིད་རྗེས་དྲན་པ། །ཡང་དང་ཡང་དུ་དྲན་བྱེད་པ། །དེ་ནི་དངོས་གྲུབ་རྒྱས་འགྱུར་ཏེ། །སྲིད་
པའི་མཚོ་ལས་སངས་རྒྱས་བཞིན། །ཞེས་གདོད་མ་ནས་གནས་པའི་དོན་མ་ནོར་བར་ཁོང་དུ་ཆུད་པའི་ཡེ་ཤེས་~243~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཆེན་པོ་རང་གི་རིགས་ཏེ། སངས་རྒྱས་ཐམས་ཅད་ཀྱི་ཡེ་ཤེས་ཀྱི་རྒྱ་མཚོ་ཡིན་ནོ། །ཞེས་གསུང་སོ། །ཨོ་རྒྱན་གྱི་
རྒྱལ་རིགས་དབང་པོའི་བློ་གྲོས་གཉིད་ལོག་པར་གྲགས་པས་མཛད་པའི་ཕྱག་རྒྱ་ཆེན་པོ་ལྷན་ཅིག་སྐྱེས་པ་གྲུབ་
པ་དང་། དེའི་འགྲེལ་པ་ལྷ་ལྕམ་ལེགས་སྨིན་ཀ་ར་དཔལ་མོས་མཛད་པ་ལས་འདི་དག་ཞིབ་ཏུ་ ཤེས་པར་བྱའོ། །
བྲམ་ཟེ་ཆེན་པོའི་དྷྭ་ཧར། གྲོགས་དག་ཟབ་མོ་རྒྱ་ཆེ་བ། །གཞན་མིན་བདག་ཉིད་མ་ཡིན་ནོ། །ལྷན་ཅིག་
སྐྱེས་དགའ་བཞི་པའི་དུས། སྙུགས་མ་ཉམས་སུ་མྱོང་བ་ཤེས། །ཞེས་པ་དང་། མུན་ནག་ཆེན་པོར་ཟླ་བའི་ནོར་
བུ་ནི། །ཇི་ལྟར་འཆར་བར་བྱེད་པ་དེ་བཞིན་དུ། །མཆོག་ཏུ་བདེ་ཆེན་སྐད་ཅིག་གཅིག་ལ་ནི། །བསགས་པའི་
སྡིག་པ་མ་ལུས་ཕམ་བྱེད་པའོ། །ཞེས་པ་དང་། མེ་ནི་སྲ་བ་ཉིད་ལ་རྐྱེན་གྱིས་འབར། །ཟླ་བ་ཆུ་འཛག་ནོར་བུ་
རང་དབང་མེད། །ཐབས་ཀྱིས་རྒྱས་སྲིད་ཀུན་ལ་དབང་བསྒྱུར་བའི། །སེམས་ཉིད་དེ་ནི་གྲུབ་པའི་རྣལ་འབྱོར་
མ༑ ༑ལྷན་ཅིག་སྐྱེས་པའི་སྡོམ་པ་ཤེས་པར་བྱ། །ཞེས་པ་དང་། ཇི་ལྟར་ཕྱི་རོལ་དེ་བཞིན་ནང་། །བཅུ་བཞིའི་ས་
ལ་རྒྱུན་དུ་གནས། །ལུས་མེད་ལུས་ལ་སྦས་པ་སྟེ། །གང་གིས་དེ་ཤེས་དེ་གྲོལ་འགྱུར། །ཞེས་པ་དང་། སྙིང་རྗེ་
དང་བྲལ་སྟོང་པ་ཉིད་ཞུགས་གང་། །དེས་ནི་ལམ་མཆོག་རྙེད་པ་མ་ཡིན་ནོ། །འོན་ཏེ་སྙིང་རྗེ་འབའ་ཞིག་སྒོམ་
ན་ཡང་། །འཁོར་བའི་གནས་ནས་ཐར་པ་ཐོབ་མི་འགྱུར། །གང་ཡང་གཉིས་པོ་སྦྱོར་བར་ནུས་པ་དེས། །འཁོར་
བར་མི་གནས་མྱ་ངན་འདས་མི་གནས། །ཞེས་པ་དང་། དེ་ཡིས་མཚོན་པའི་ལྟ་བ་ཡོད་མིན་ཏེ། །འོན་ཀྱང་བླ་
མའི་ཞལ་ལ་ལྟོས་པ་ཡིན། །བླ་མས་སྨྲས་པ་གང་གི་སྙིང་ཞུགས་པ། །ལག་པའི་མཐིལ་དུ་གནས་པའི་གཏེར་
མཐོང་འདྲ། །ཞེས་པ་དང་། ལྷན་ཅིག་སྐྱེས་པའི་རང་བཞིན་དེ་ཉིད་ནི། །དངོས་དང་དངོས་པོ་མེད་པ་མ་
ཡིན་ཏེ། །མདའ་བསྣུན་རྟག་ཏུ་འོ་འདོད་འབོད་པར་བྱ། །གང་གི་བླངས་ནས་སྐྱེ་ཤི་གནས་འགྱུར་བ། །དེ་ཉིད་
བླངས་ན་བདེ་ཆེན་མཆོག་སྒྲུབ་ཅེས། །སྐད་གསང་མཐོན་པོས་མདའ་བསྣུན་སྨྲ་བྱེད་ཀྱང་། །བྱོལ་སོང་འཇིག་
རྟེན་མི་གོ་ཇི་ལྟར་བྱ། །ཞེས་པ་དང་། འདི་ནི་བདེ་ཆེན་ཆོག་ཡིན་ཏེ། །ས་ར་ཧ་ཡིས་བསྟན་ནས་འགྲོ། །ཀྱེ་ཧོ་
འདི་ནི་རང་རིག་སྟེ། །འདི་ལ་འཁྲུལ་པར་མ་བྱེད་ཅིག །ཅེས་པ་དང་། སེམས་ཉིད་གཅིག་པུ་ཀུན་གྱི་ས་
བོན་ཏེ། །གང་ལ་སྲིད་དང་མྱ་ངན་འདས་འཕྲོ་ལ། །འདོད་པའི་འབྲས་བུ་སྟེར་བར་བྱེད་པ་ཡི། །ཡིད་བཞིན་
ནོར་འདྲའི་སེམས་ལ་ཕྱག་འཚལ་ལོ། །སེམས་ཙམ་ན་ནི་འཆིང་འགྱུར་ཏེ། །དེ་ཉིད་གྲོལ་ན་ཐེ་ཚོམ་མེད། །བླུན་
པོ་གང་གིས་བཅིངས་འགྱུར་བ། །མཁས་པ་དེ་ཡིས་མྱུར་དུ་གྲོལ། །ཅེས་པ་དང་། གང་ཚེ་ལུས་དང་ངག་ཡིད་
དབྱེར་མེད་པ། །ལྷན་ཅིག་སྐྱེས་པའི་རང་བཞིན་དེ་ཚེ་མཛེས། །ཁྱིམ་བདག་ཟོས་ནས་ཁྱིམ་བདག་མོ་ལོངས་
སྤྱོད། །ཡུལ་ནི་གང་གང་མཐོང་དེ་སྤྱད་པར་བྱ། །ཞེས་པ་དང་། བདག་དང་གཞན་དུ་འཁྲུལ་པར་མ་བྱེད་~244~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དང་། །མ་ལུས་རྒྱུན་དུ་གནས་པའི་སངས་རྒྱས་ཏེ། །སེམས་ནི་ངོ་བོ་ཉིད་ཀྱིས་དག་པས་ན། །དེ་ཉིད་དྲི་མེད་
མཆོག་གི་གོ་འཕང་ངོ་། །གཉིས་མེད་སེམས་ཀྱིས་ངོ་བོ་དམ་པ་ནི། །ཁམས་གསུམ་མ་ལུས་ཀུན་ཏུ་ཁྱབ་པར་
སོང་། །སྙིང་རྗེའི་མེ་ཏོག་གཞན་ཕན་འབྲས་བུ་འཛིན། །མིང་ནི་མཆོག་ཏུ་གཞན་ལ་ཕན་པའོ། །ཞེས་པ་དང་།
གང་ཞིག་བླ་མའི་མན་ངག་བདུད་རྩིའི་ཆུ། །གདུང་སེལ་བསིལ་བ་ངོམས་པར་མི་འཐུང་པ། །དེ་ནི་བསྟན་
བཅོས་དོན་མང་མྱ་ངན་གྱི། །ཐང་ལ་སྐོམ་པས་གདུངས་ཤིང་འཆི་བར་ཟད། །ཅེས་པ་དང་། ཁྱིམ་ན་ཡོད་པ་ཕྱི་
རོལ་སོང་ནས་ཚོལ། །ཁྱིམ་བདག་མཐོང་ནས་ཁྱིམ་མཚེས་དག་ལ་འདྲི། །མཁས་པ་བསྟན་བཅོས་འཆད་པ་
རྣམས་ཀྱིས་ཀྱང་། །ལུས་ལ་སངས་རྒྱས་ཡོད་པར་མ་རྟོགས་སོ། །ཞེས་གསུངས་པ་རྣམས་ཀྱི་དགོངས་པ་ནི་རྒྱུ་
རྒྱུད་ཐོག་མ་མེད་པ་ནས་རིག་པ་དང་སྟོང་པ་དང་བདེ་བ་དབྱེར་མེད་པའི་ཚུལ་དུ་གནས་པ་དེ་ཆུ་ཤེལ་དྭངས་
པའམ། རྒྱ་མཚོའི་ཆུ་ལྟ་བུར་རྐྱེན་ལ་ལྟོས་ནས་སྣ་ཚོགས་སུ་འཆར་བས་མ་དག་པ་འཁོར་བའི་ཆོས་གཟུང་
འཛིན་སྣ་ཚོགས་སུ་སྣང་བ་ཐམས་ཅད་ལ་ཁྱབ་པའི་ཕྱིར་ཁྱབ་བདག་ཅེས་གསུངས་ཤིང་དེ་ཉིད་རྡོ་རྗེ་སློབ་
དཔོན་མཚན་ཉིད་དང་ལྡན་པས་དབང་གི་དུས་སུ་ཕྱིའི་མཚོན་བྱེད་བུམ་པ་དང་། ཅོད་པཎ་དང་། རྡོ་རྗེ་དྲིལ་བུ་
ལ་སོགས་པའི་དབང་རྫས་དང་། ནང་གི་རྟེན་འབྲེལ་རྩ་དང་ཁམས་དང་དེ་ལ་བརྟེན་པའི་རིག་ཚོར་དཔེ་དོན་
སྦྱར་ནས་གཏན་ལ་ཕབ་ཏེ་རང་ལ་གནས་པའི་ལྷན་སྐྱེས་ཀྱི་དོན་རང་རིག་པའི་ཚུལ་དུ་རྟེན་འབྲེལ་ངོ་འཕྲོད་
ནས་འབྲས་བུ་སྐུ་བཞི་ཡེ་ཤེས་ལྔ་རང་ལ་གནས་པ་མངོན་དུ་བྱེད་པའི་ཐབས་གོམས་པའི་དབང་གིས་མ་རིག་
པའི་སྒྲིབ་གཡོགས་དང་བྲལ་ན་བདེ་སྟོང་འགྱུར་བ་མེད་པའི་ཡེ་ཤེས་མངོན་དུ་གྱུར་པ་དེ་ལ་ཡེ་ཤེས་ཕྱག་རྒྱ་ཆེན་
པོ་ཞེས་གསུངས་ཤིང་། དོན་དེ་རྟོག་གེའི་རིགས་པས་གཏན་ལ་མི་ཕེབས་པས་བླ་མ་དམ་པའི་ཞལ་གྱི་བདུད་
རྩིའི་འཐུང་དགོས་ལ། ཡེ་ཤེས་དེ་རང་ལ་གནས་པ་ལེགས་པར་ངོ་མ་འཕྲོད་ན་རིག་པའི་གནས་མཐའ་དག་ལ་
མཁས་པའི་བསྟན་བཅོས་འཆད་པ་པོས་ཀྱང་། འབྲས་བུ་རྫོགས་པའི་སངས་རྒྱས་དེ་སེམས་ལས་ལོགས་ཤིག་
ཏུ་བསྟན་པས་བདེ་བ་ཆེན་པོའི་རོ་མ་མྱངས་ཤིང་། ལུས་སེམས་ཉོན་མོངས་དང་སྡུག་བསྔལ་སྣ་ཚོགས་ཀྱི་ཚད་
པས་གདུངས་ཏེ་སྐྱེ་ཤི་ཁོ་ནས་དུས་འདའ་བར་ཟད་དོ། །དེས་ན་དབང་གི་དུས་སུ་ངོ་མ་འཕྲོད་པས་ལམ་གྱི་དུས་
སུ་ཉམས་སུ་ལེན་མི་ཤེས་ཤིང་། ལམ་ནོར་བས་ཕྱག་རྒྱ་ཆེན་པོ་རྒྱུད་ལ་མི་འཆར་བ་ཡིན་ནོ། །འདི་རྣམས་ཀྱི་
དོན་རྒྱས་པར་བྲམ་ཟེ་ཆེན་པོ་ཉིད་ཀྱིས་གསུངས་པའི་རྨངས་དྷྭ་ཧ་ཞེས་གྲགས་པ་དང་། དེའི་འགྲེལ་པ་མེ་ཏྲི་པ་
དང་། དམ་པ་རྒྱ་གར་གྱི་འགྲེལ་པ་ལས་རྟོགས་པར་བྱའོ། །དྷྭ་ཧ་སྐོར་གསུམ་དུ་གྲགས་ནའང་གཞན་གཉིས་པོ་
རྩོད་པ་ཅན་དུ་བཞེད་དོ། །ལྷན་ཅིག་སྐྱེས་པའི་དགའ་བ་ཡང་དག་པར་སྦྱོར་བ་ལས། དེ་ཉིད་ལྷན་ཅིག་སྐྱེས་~245~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དགའ་སྟེ། །དེ་ཉིད་འདིར་ནི་གཉིས་སུ་སྣང་། །བྱེ་བྲག་གཅིག་ཀྱང་འབྲས་བུར་འདོད། །གཅིག་ནི་ནམ་མཁའི་
མཚན་ཉིད་དེ། །གཉིས་པ་ཟླ་བ་རྒྱས་པ་འདྲ། །གཉིས་ལས་ནམ་མཁའ་ལྟ་བུ་གང་། །སྐྱོབ་པ་རྣམས་ཀྱི་ཆོས་སྐུ་
ཡིན། །གང་ཞིག་ཟླ་བ་རྒྱས་པ་འདྲ། །དེ་ཉིད་ལོངས་སྤྱོད་རྫོགས་སྐུ་སྟེ། །ཞེས་པ་དང་། གཉིས་མེད་ཡེ་ཤེས་དེ་
ཉིད་ནི། །ཆོས་རྣམས་ཀུན་གྱི་རང་བཞིན་ཅན། །དེ་ཕྱིར་དེ་ནི་བདེ་ཆེན་ཏེ། །འགྲོ་བ་ཀུན་ཀྱང་བདེ་ཆེན་པོ། །ཞེས་
གསུངས་པའི་དོན། ཕྱག་རྒྱ་ཆེན་པོའི་ཡེ་ཤེས་ཀྱི་སྟོང་པ་ཉིད་ཀྱི་ཆ་ཆོས་སྐུ་དང་བདེ་བའི་ཆ་ལོངས་སྐུ་ཡིན་ལ།
འདི་ལ་སྔགས་ཀྱི་ཐེག་པར། སྔ་མ་རྡོ་རྗེ་འཆང་གི་དབུགས་དབྱུང་དང་། ཕྱི་མ་དེ་བཞིན་གཤེགས་པའི་དབུགས་
དབྱུང་ཞེས་རྒྱུད་དང་གྲུབ་ཐོབ་རྣམས་ཀྱིས་གསུངས་སོ། །ཏོག་ཙེ་པས། མ་སྐྱེས་པ་དང་མི་འཇིག་པ། །མི་
འབྱུང་བ་དང་མི་གནས་པ། །གཉིས་སུ་མེད་པའི་ཡེ་ཤེས་མཆོག །འདི་ནི་ཕྱག་རྒྱ་ཆེན་པོ་ཉིད། །ཅེས་པ་དང་།
གཅིག་ཉིད་ཐོག་མ་མེད་པ་དང་། །མཐའ་མེད་རྣམ་པར་ཡང་དག་གནས། །བླ་མའི་ཞལ་སྔའི་བཀའ་དྲིན་
ལས། །མཆོག་གཅིག་གིས་ནི་ཤེས་པར་འགྱུར། །རྣལ་འབྱོར་སྐྱེས་བུར་བཤད་པ་སྟེ། །རྗེས་སུ་རྣལ་འབྱོར་རིག་
པའི་མཆོག །གཉིས་བསྡུས་ཤིན་ཏུ་རྣལ་འབྱོར་ཏེ། །གཉིས་མེད་ཡེ་ཤེས་རྣལ་འབྱོར་ཆེ། །རྣལ་འབྱོར་རང་ཉིད་
སངས་རྒྱས་འགྱུར། །ཉི་ཟླ་གཟའ་ཡིས་ཟིན་པ་ན། །ཤེས་རབ་རྡོ་རྗེ་སྦྱོར་བ་ལས། །ཞུ་བ་གཉིས་མེད་ཡེ་ཤེས་
ཀྱིས། །སྐྱེ་བ་འདིར་ནི་སངས་རྒྱས་ཉིད། །དོན་དམ་དགའ་བའི་རང་བཞིན་ཏེ། །གཟུང་དང་འཛིན་པ་རྣམ་པར་
སྤངས། །གྲུབ་པའི་གཟུགས་སུ་ཐེ་ཚོམ་མེད། །ཅེས་གསུང་པའི་དོན། མཐའ་བྲལ་ཕྱག་རྒྱ་ཆེན་པོ་དེ་རྒྱུད་ལ་
འཆར་བའི་ཐབས་བླ་མ་དམ་པའི་ཞལ་སྔ་ནས་གསུངས་པའི་དོན། དབང་གསུམ་གྱི་ལམ་ཉམས་སུ་བླངས་
པས་ཐོག་མར་ཤར་བའི་ཉམས་མྱོང་དེ་རིག་པས་སྐྱེས་བུ་རྣལ་འབྱོར་དང་། དེ་ལ་བརྟེན་ནས་དེ་ཉིད་རྗེས་སུ་
རིག་ཅིང་ཆེར་འཕེལ་བ་བདག་མེད་པའི་ངོ་བོར་རིག་པ་རྗེས་སུ་རྣལ་འབྱོར་དང་། ཐབས་ཤེས་དཀར་དམར་
འདུས་ཤིང་བདེ་སྟོང་གི་རོ་མྱོང་བ་ཤིན་ཏུ་རྣལ་འབྱོར་དང་། ཡུལ་དང་ཡུལ་ཅན་ཆོས་ཐམས་ཅད་གཉིས་སུ་མེད་
པའི་ཡེ་ཤེས་སུ་རོ་གཅིག་པར་གྱུར་པ། སོ་སོ་རང་གིས་རིག་པའི་ཡེ་ཤེས་རྣལ་འབྱོར་ཆེན་པོ་སྟེ་རྫོགས་པའི་
རིམ་པའི་རྣལ་འབྱོར་བཞི་མཐར་ཕྱིན་པས་ཉི་ཟླའི་རྒྱུ་བ་ཁམས་དང་རླུང་དང་རྣམ་པར་ཤེས་པ་གཅིག་ཏུ་འདྲེས་
ཤིང་། དགྲ་ཅན་གྱི་ཁྱིམ་དུ་ཞུགས་པ་ནི་དོན་དམ་དགའ་བའི་རང་བཞིན་གཟུང་འཛིན་ཐམས་ཅད་དང་བྲལ་བ་
དངོས་པོ་ཐམས་ཅད་ལ་ཁྱབ་པའི་ཡེ་ཤེས་རྫོགས་པའི་སངས་རྒྱས་ཀྱི་གཟུགས་སུ་སྐྱེ་བ་འདི་ཉིད་ལ་འགྲུབ་པར་
ཐེ་ཚོམ་མེད་ཅེས་པའོ། །ཕུང་པོ་ལྔ་དང་འབྱུང་བ་ལྔའི་བདག་ཉིད་རླུང་དང་ཁམས་དང་སེམས་ཀྱི་སྒྲིབ་པ་དང་
བྲལ་བ་ལྷན་ཅིག་སྐྱེས་པའི་རང་བཞིན་དུ་འདྲེས་པར་གྱུར་པ་ནི། རིགས་དྲུག་པ་མཆོག་ཏུ་མི་འགྱུར་པའི་བདེ་~246~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བ་ཆེན་པོ་རྡོ་རྗེ་འཆང་གི་ངོ་བོ་ཡིན་ལ། དེའི་ཁྱད་པར་རིགས་ལྔ་དང་ལྷ་མོ་ལྔ་དང་། དེ་རྣམས་ཀྱི་ཁྱད་པར་དུ་མ་
ལས་སྐྱེ་མཆེད་ཀྱི་ལྷ་ལ་སོགས་པ་མཐའ་ཡས་པར་འཇོག་པ་ཡིན་ཏེ། འདུ་བྱེད་ཚོར་བ་འདུ་ཤེས་དང་། །གཟུགས་
དང་རྣམ་པར་ཤེས་པ་ཉིད། །ཡེ་ཤེས་ལྔ་ཡི་རང་བཞིན་སྐུ། །ལྔ་མེད་གཉིས་སུ་མེད་པའི་བདག །རྟག་པ་མི་སྤྱོད་
རིན་ཆེན་དང་། །ཚེ་དང་དེ་བཞིན་དོན་ཡོད་ཉིད། །ལྔ་བདག་གྱུར་པའི་རིལ་པོ་ནི། །དྲུག་པ་བདེ་བ་ཆེན་པོ་ཉིད། །ས་
དང་ཆུ་དང་དེ་བཞིན་མེ། །རླུང་དང་ནམ་མཁའ་ཉིད་དག་གི །འབྱུང་ལྔ་ལྷན་ཅིག་སྐྱེས་པ་ནི། །བྱང་ཆུབ་གཉིས་
སུ་མེད་པར་འགྱུར། །མེ་ལོང་མཉམ་ཉིད་བྱ་བ་སྒྲུབ། །སོ་སོར་རྟོག་པ་ཆོས་དབྱིངས་རྣམས། །རྣམ་པར་རྟོག་
པའི་རྐྱེན་གྱིས་བཏགས། །རང་བྱུང་གཅིག་པུ་གཉིས་སུ་མེད། །ཅེས་གསུངས་པས་ཡེ་ཤེས་ཕྱག་རྒྱ་ཆེན་པོ་དེ།
ཡེ་ཤེས་ལྔའི་ངོ་བོ་ཡིན་ནོ། །འདིར་དབང་གསུམ་པའི་ཉམས་འཕེལ་བར་བྱེད་པའི་མན་ངག་རང་ལུས་ལ་
བརྟེན་པ་ནི། སྤྱི་བོའི་ས་བོན་ལ་རིམ་གྱིས་ལྕེའུ་ཆུང་གི་རྩེ་མོར་ངལ་གསོ་ཞིང་ལྕེའུ་ཆུང་གི་རྩེ་མོས་བདུད་རྩི་
བཏུང་བར་བྱས་ཏེ། དབང་གི་དོན་དྲན་པས་ཉམས་སུ་བླངས་ན་རྡོ་རྗེའི་ལུས་དྲི་མ་མེད་པར་གྱུར་ཅིང་། རྒ་ཤི་
འཇོམས་པར་བྱེད་པ་ཡང་གསུངས་སོ། །རྙོག་པ་མེད་པའི་རྒྱུད་ཀྱི་འགྲེལ་པར་གཞོན་ནུ་ཟླ་བས། འདིར་ཕྱག་
རྒྱ་ནི་ཕྱག་རྒྱ་ཆེན་པོའོ། །དེ་ཉིད་ནི་ཡང་དག་པར་རྫོགས་པའི་བྱང་ཆུབ་བོ། །རྒྱས་འདེབས་པ་ནི་ཕུང་པོ་རྣམས་
གཅིག་པའི་ཕྱིར་རོ། །སྦྱོར་བ་ནི་ཏིང་ངེ་འཛིན་ཏེ། ཞི་གནས་དང་ལྷག་མཐོང་གི་སྟོང་པ་ཉིད་དང་སྙིང་རྗེ་དབྱེར་
མེད་པའི་བྱང་ཆུབ་ཀྱིས་སེམས་སྒོམ་པར་བྱེད་ཅེས་བྱ་བའི་དོན་ཏོ། །ཞེས་པ་དང་། རྡོ་རྗེ་ནི་སྟོང་པ་ཉིད་དོ། །སེམས་
དཔའ་ནི་སྙིང་རྗེའོ། །དེ་གཉིས་སྦྱོར་བ་ནི་རྡོ་རྗེ་སེམས་དཔའོ། །ལུས་ཇི་ལྟ་བུ་ཞེ་ན། མཆོག་ཏུ་བདེ་བ་ནི་བདེ་
བ་ཆེན་པོའི་ལུས་སོ། །གསང་བ་ནི་ཆོས་སོ། །མཆོག་ནི་ལོངས་སྤྱོད་དོ། །དགྱེས་པ་ནི་སྣ་ཚོགས་ཏེ་སྤྲུལ་
པའོ། །ཐམས་ཅད་ཀྱི་བདག་ཉིད་ནི་ངོ་བོ་ཉིད་ཀྱི་སྐུའོ། །རྟག་ཏུ་བཞུགས་པ་ནི་གང་དུའང་མི་གནས་པའོ། །ཞེས་
འབྲས་བུ་ཕྱག་རྒྱ་ཆེན་པོ་སྐུ་བཞིའི་བདག་ཉིད་རྡོ་རྗེ་སེམས་དཔའ་ཉིད་དུ་གསལ་བར་གསུངས་སོ། །མཻ་ཏྲི་པའི་
བདེ་མཆོག་གསལ་བར། ཕྱི་རོལ་གཉིས་ནི་སྙོམས་འཇུག་པ། །ཐུབ་པ་ཡིས་ནི་ཉེར་བསྟན་གང་། །དེ་ནི་གང་
གིས་རྟོགས་དོན་དུ། །རྒྱུན་དུ་གསལ་བར་ཤེས་པར་བྱ། །བདེ་བའི་ངོ་བོ་ཉིད་འདོད་གང་། །བདེ་བ་མེད་ན་བྱང་
ཆུབ་མིན། །ཡོད་ན་ཆགས་པ་ཆེན་པོས་ཏེ། །འཁོར་བར་སྐྱེ་བའི་རྒྱུ་ཉིད་དོ། །རྟེན་ཅིང་འབྲེལ་འབྱུང་བདེ་བ་
གང་། །གཟོད་ནས་ཞི་བའི་བདེ་བར་རྟགས། །དེ་ཕྱིར་དངོས་པོ་མེད་པར་བརྗོད། །བདེ་བ་ཡོད་མིན་མེད་
པའང་མིན། །ཞེས་པ་དང་། དབྱིབས་དང་སྔགས་ཀྱི་སྦྱོར་བདག་ཉིད། བློ་ལྡན་བདེ་བ་དེར་སོན་ནས། །དེ་ནས་
སྣ་ཚོགས་སྒྱུ་མ་བཞིན། །གཉིས་སུ་མེད་དེ་དེ་ལྟར་མཐོང་། །དེ་ནས་ཡང་དག་མཐར་འཇུག་ཅིང་། །ཟུང་འཇུག་~247~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གོ་འཕང་རྟོགས་པར་འགྱུར། །ཟུང་འཇུག་ལ་གནས་རྣལ་འབྱོར་པ། །སེམས་ཅན་དོན་ལ་གཅིག་ཏུ་བརྩོན། །ཞེས་
གསུངས་པས་སྔགས་ཀྱི་ཕྱག་རྒྱ་ཆེན་པོ་དང་། ཟུང་འཇུག་དོན་གཅིག་པའི་ཕྱིར་ཐོག་མར་བདེ་བ་ལམ་དུ་བྱེད་
པའི་ཚེ་སྟོང་པ་ཉིད་ཀྱི་བློས་རང་བཞིན་ནི་མེད་པར་རྒྱས་བཏབ་ཅིང་ཉམས་སུ་བླང་དགོས་ཏེ་དེ་ལྟར་མ་བྱས་ན་
དེ་ལ་ཞེན་ཅིང་ཆགས་པའི་སྒོ་ནས་འཁོར་བའི་རྒྱུར་འགྱུར་བ་ཡིན་གྱིས་ཕྱག་རྒྱ་ཆེན་པོའི་ལམ་དུ་མི་འགྱུར་ཏེ།
དབང་ཕྱུག་དང་ཨུ་མས་བཤད་པའི་མ་རྒྱུད་ཀྱི་ཉམས་ལེན་རླུང་དང་ཁམས་བཅིངས་པའི་བདེ་བ་ལ་ཡུན་རིང་དུ་
མཉམ་པར་འཇོག་ཚུལ་ཟབ་ཟབ་འདྲ་བ་དེ་དང་ཁྱད་པར་མེད་པའི་ཕྱིར་རོ། །དཔལ་ལྡན་ཨ་ཏི་ཤའི་ཞལ་སྔ་
ནས། མུ་སྟེགས་དང་། ནང་པའི་མ་རྒྱུད་ཀྱི་ཤན་ཕྱེད་པ་ཁོ་བོའི་བླ་མ་ཤཱནྟི་པ་དང་ཁོ་བོ་ལས་གཞན་མེད། ཤཱནྟི་
པ་ནི་སྐུ་གཤེགས། ཁོ་བོ་ནི་བོད་དུ་འོངས། ད་ནི་རྒྱ་གར་ཡང་ངན་པར་ཐལ་ལོ་ཞེས་གསུངས་སོ། །དེས་ན་
གསང་སྔགས་ཟབ་མོའི་ལམ་ཤིན་ཏུ་རྟོགས་པར་དཀའ་བས་ཉོན་མོངས་པ་དང་ཡེ་ཤེས་འདྲེས་པ་ལྟ་བུ་བླ་མ་
མཁས་པའི་གསུང་ལས་ཉམས་ལེན་གྱི་གནད་ཁོང་དུ་ཆུད་པར་བྱའོ། །མདོར་ན་ཕྱག་རྒྱ་ཆེན་པོ་ནི་ཆོས་ཐམས་
ཅད་ཀྱི་རང་བཞིན་སྤྲོས་པ་དང་བྲལ་བའི་དེ་བཞིན་ཉིད་ལ་ངོས་འཛིན་པ་མང་དུ་ཡོད་ནའང་། དེ་ནི་ད་ལྟའང་།
ཕྱག་རྒྱ་ཆེན་པོ་གཤིས་ཐོག་ཏུ་ཤོར་བ་ཞེས་ཟེར་བ་དེ་ཡིན་ནོ། །སེམས་ཀྱི་འཆར་སྒོ་གསལ་ཙམ་དུས་གསུམ་
རིགས་འདྲ་རུ་ཤར་བ་ལ་འདོད་པ་ཡོད་ནའང་། དེ་ནི་སེམས་མ་བཅོས་པ་ཉམས་སུ་ལེན་པའི་གནད་མ་གོ་བ་
ཡིན་ནོ། །དཔེར་ན་མདོ་ལས། གླང་པོ་ཆེའི་གཟུགས་དམུས་ལོང་མང་པོས་གཏན་ལ་འབེབས་པ་ལྟར། ཆ་ཤས་
ཕྱོགས་རེ་ཙམ་བཟུང་ནས་ཡོངས་སུ་རྫོགས་པར་མི་ཤེས་པ་ཡིན་ཏེ། སྣ་ལ་རིག་ནས་ཐོང་བཤོལ་འདྲའོ་ཟེར་བ་
དང་། ཁ་ཅིག་གིས་མཆེ་བ་ལ་རེག་ཏེ་ཕུར་པ་འདྲ། ཁ་ཅིག་རྣ་བ་ལ་རེག་སྟེ་ཞིབ་མ་ལྟ་བུ། ཁ་ཅིག་རྨིག་པ་ལ་
རེག་སྟེ་བཏུན་ལྟ་བུ། སྦོ་གཞུང་ལ་རེག་སྟེ་རྐྱལ་པ་བུས་པ་ལྟ་བུ། མཇུག་མ་ལ་རེག་སྟེ་ཕྱག་མ་ལྟ་བུའོ། །ཞེས་
ངོས་འཛིན་ནའང་གླང་པོའི་གཟུགས་ལ་དེ་དག་ཚང་བར་ཡོད་མེད་ཀྱིས་ཡོངས་སུ་རྫོགས་པར་མ་ཤེས་སོ། །དེ་
བཞིན་དུ་ཕྱག་རྒྱ་ཆེན་པོ་ལའང་སྟོང་པ་ཉིད་དང་། མི་རྟོག་པ་དང་། གསལ་བ་དང་། བདེ་བ་དང་། རིག་པ་དང་། མ་
བཅོས་པ་དང་། སྤྲོས་པའི་མཐའ་དང་བྲལ་བ་ལ་སོགས་པ་མཐའ་དག་ཚང་བར་ཤེས་ནས་ཉམས་སུ་ལེན་
དགོས་ཤིང་། ཕྱོགས་རེ་ཙམ་ཉམས་སུ་བླངས་པས་གོ་མི་ཆོད་དོ། །མདོ་ལས། རྒྱལ་པོ་ཞིག་གིས། རི་མོ་མཁན་
རྣམས་ལ། ངའི་གཟུགས་ཡོངས་སུ་རྫོགས་པར་བྲིས་ཤིག་ཅེས་བསྒོ་ན། གཟུགས་ཕལ་ཆེར་ཚང་ཡང་མིག་མ་
ཚང་བས་རྒྱལ་པོའི་བཀའ་ལས་འགལ་བ་ལྟར་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་ཀྱི་དོན་
ཡང་ལམ་དང་འབྲས་བུའི་ཡོན་ཏན་གྱི་ཆོས་ཐམས་ཅད་རྫོགས་པར་ཚང་དགོས་ཏེ། གང་ཡང་རུང་བ་གཅིག་མ་~248~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཚང་ནའང་རྣམ་པ་ཐམས་ཅད་ཀྱི་མཆོག་དང་ལྡན་པ་མ་ཡིན་ནོ། །ཞེས་གསུངས་པ་ལྟར་སངས་རྒྱས་ཀྱི་ལམ་
སྒྲུབ་པའི་ཆོས་མཛད་པ་རྣམས་ཀྱིས་ཀྱང་ལེགས་པར་དགོངས་དགོས་སོ། །ཡེ་ཤེས་ཕྱག་རྒྱ་ཆེན་པོའི་ངོས་
འཛིན་ཕྱོགས་ཙམ་བཀོད་པ་ཡིན་གྱིས། རྒྱས་པར་རྒྱུད་དང་འགྲེལ་པ་དང་རྣལ་འབྱོར་གྱི་དབང་ཕྱུག་དངོས་
གྲུབ་བརྙེས་པ་རྣམས་ཀྱིས་གསུངས་པའི་གཞུང་ལུགས་རབ་འབྱམས་རྣམས་ལས་ཇི་ལྟར་འབྱུང་བ་བཞིན་མ་
ནོར་བར་གཏན་ལ་ཕབ་ནས་རང་ཉིད་ཉམས་སུ་ལེན་པ་དང་སྐལ་ལྡན་གྱི་སློབ་མ་ལ་བསྟན་པར་བྱའོ། །
འདི་ཡི་རྟོགས་པ་གསང་སྔགས་ཀྱི། །ཐབས་ལ་མཁས་ན་ཚེ་འདིར་འགྲུབ། །དེ་ལས་གཞན་དུ་ཕྱག་རྒྱ་
ཆེ༑ ༑རྟོགས་པ་སངས་རྒྱས་ཀྱིས་མ་གསུངས། །དེས་ན་ཕྱག་རྒྱ་ཆེན་པོ་ལ། །མོས་ན་གསང་སྔགས་གཞུང་
བཞིན་བསྒྲུབས། །ཞེས་པ། དབང་དང་རིམ་གཉིས་ལས་བྱུང་བའི་ཡེ་ཤེས་ཕྱག་རྒྱ་ཆེན་པོའི་རྟོགས་པ་ནི། རྣལ་
འབྱོར་བླ་ན་མེད་པའི་ལམ་ཚང་ཞིང་མ་ནོར་བར་སྒྲུབ་པ་ལ་མཁས་ཤིང་བདུད་ཀྱི་བར་ཆད་མ་བྱུང་ན་ཚེ་འདིར་
འགྲུབ་བོ། །ལུགས་འདི་ལས་གཞན་པའི་ཕྱག་རྒྱ་ཆེན་པོའི་ངོས་འཛིན་དང་སྒྲུབ་ཚུལ་རྡོ་རྗེ་འཆང་གིས་མ་
གསུངས་སོ། །རིགས་དྲུག་གི་སྣང་བ་མ་འགགས་པར་ཤར་བ་འདི་མ་བཅོས་ཕྱག་རྒྱ་ཆེན་པོ་ཡིན་ཟེར་བ་དང་།
འཁྲུལ་ཚུལ་ཕྱག་རྒྱ་ཆེན་པོ། གནས་ལུགས་ཕྱག་རྒྱ་ཆེན་པོ། རྣམ་རྟོག་ཆོས་སྐུ་ཕྱག་རྒྱ་ཆེན་པོ་ཞེས་པ་ལ་སོགས་
པ་དང་། ཕྱག་དང་རྒྱ་དང་ཆེན་པོ་གསུམ་ཡི་གེ་རེ་རེ་ཐ་དད་པའི་ངོས་འཛིན་གྱི་བཤད་པ་བྱེད་པ་ནི་རང་རང་གི་
རྣམ་པར་རྟོག་པ་ཚད་མར་བྱས་པའོ། །དེས་ན་ཕྱག་རྒྱ་ཆེན་པོ་སྒོམ་པ་ལ་འདུན་པ་ཡོད་ན་རྣལ་འབྱོར་བླ་མེད་
ཀྱི་རྒྱུད་ལས་གསུངས་པ་དང་མཐུན་པར་སྒྲུབས་ཤིག །
བཞི་པ་ལ་གསུམ་ལས། དང་པོ་ཆོས་ལོག་བྱུང་ཚུལ་ནི། །ད་ལྟའི་ཕྱག་རྒྱ་ཆེན་པོ་དང་། །རྒྱ་ནག་ལུགས་
ཀྱི་རྫོགས་ཆེན་ལ། །ཡས་འབབ་དང་ནི་མས་འཛེག་གཉིས། །རིམ་གྱིས་པ་དང་གཅིག་འཆར་བ། །མིང་ཙམ་
བསྒྱུར་བ་མ་རྟོགས་པ། །དོན་ལ་རྣམ་པར་དབྱེ་བ་མེད། །ཅེས་པ། ད་ལྟ་བོད་ལ་གྲགས་པའི་ཕྱག་རྒྱ་ཆེན་པོ་
དང་། རྒྱ་ནག་ཧྭ་ཤང་གི་རྫོགས་ཆེན་གཉིས་ཀྱི་དོན་ལ་ཁྱད་པར་མེད་དེ། ཡིད་ལ་མི་བྱེད་ཕྱག་རྒྱ་ཆེན་པོ་ཡིན། །རིག་
པ་མ་བཅོས་ལྷུག་པར་སློད་ལ་ཞོག །ཅེས་ཟེར་ཅིང་། མདོ་ལས། གང་ཡིད་ལ་བྱེད་པ་དེ་ནི་མི་དགེ་བའོ། །གང་
ཡིད་ལ་མི་བྱེད་པ་དེ་ནི་དགེ་བའོ།ཞེས་པ་དང་། ཆོས་ཐམས་ཅད་ནི་དྲན་པ་མེད་པ་དང་ཡིད་ལ་བྱར་མེད་
པའོ། །ཞེས་པའི་སངས་རྒྱས་ཀྱི་གསུང་སྒྲ་དྲང་ཐད་དུ་བཟུང་ནས་འཁྲུལ་པ་ཡིན་ཏེ། རྒྱལ་ཚབ་བྱམས་པས། སྒྲ་
དོན་ཇི་བཞིན་ཡོངས་རྟོགས་ན། །བདག་ཉིད་སྙེམས་ཤིང་བློ་ཉམས་འགྱུར། །ལེགས་པར་གསུངས་པ་སྤངས་
པས་ན། །བརླག་འགྱུར་ཆོས་ལ་ཁོང་ཁྲོས་བསྒྲིབས། །ཞེས་གསུངས་པ་ལྟར་རོ། །རྒྱ་ནག་གི་ཆོས་ལ་མས་~249~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འབབ་དང་གཅིག་ཅར་བ་ཞེས་ཟེར་ཞིང་། བོད་ཀྱིས་བྱས་པའི་ཕྱག་རྒྱ་ཆེན་པོ་ལ་མས་འཇོག་དང་རིམ་གྱིས་པ་
ཟེར་བའི་མིང་འགྱུར་བ་ཙམ་མ་གཏོགས་ངོས་འཛིན་དང་ཉམས་སུ་ལེན་ཚུལ་ཁྱད་པར་མེད་དོ། །
ཆོས་ལུགས་འདི་འདྲ་འབྱུང་བ་ཡང་། །བྱང་ཆུབ་སེམས་དཔའ་ཞི་བ་འཚོས། །རྒྱལ་པོ་ཁྲི་སྲོང་ལྡེ་བཙན་
ལ༑ ༑ལུང་བསྟན་ཇི་བཞིན་ཐོག་ཏུ་བབ། །ལུང་བསྟན་དེ་ཡང་བཤད་ཀྱི་ཉོན། །རྒྱལ་པོ་ཁྱོད་ཀྱི་བོད་ཡུལ་
འདིར། །སློབ་དཔོན་པདྨ་འབྱུང་གནས་ཀྱིས། །བརྟན་མ་བཅུ་གཉིས་ལ་གཏད་པས། །མུ་སྟེགས་འབྱུང་བར་མི་
འགྱུར་མོད། །ཅེས་པ། རྒྱ་ནག་ཧྭ་ཤང་གི་ཆོས་ནོར་པ་འདི་འདྲ་འབྱུང་བ་ཡང་། མཁན་པོ་བོ་དྷི་སཏྭ་སྟེ་བྱང་ཆུབ་
སེམས་དཔའ་ཞི་བ་འཚོས། རྒྱལ་པོ་ཁྲི་སྲོང་སྡེ་བཙན་ལ་ལུང་བསྟན་གྱི་ཞལ་ཆེམས་མཛད་པ་ཐོག་ཏུ་བབས་པ་
ཡིན་ནོ། །དེ་ཡང་ཆོས་རྒྱལ་སྲོང་བཙན་སྒམ་པོས། ད་ནས་རྒྱལ་རབས་ལྔ་ནས་རྒྱལ་པོ་ལྡེའི་མིང་ཅན་གཅིག་
འབྱུང་སྟེ། དེས་སངས་རྒྱས་ཀྱི་བསྟན་པའི་རྩ་བ་རབ་ཏུ་བྱུང་བ། ངུར་སྨྲིག་གི་གོས་འཛིན་པའི་སྡེ་འཛུགས་པར་
འགྱུར་རོ། །དེ་ལ་ངའི་དབོན་སྲས་འབངས་དང་བཅས་པ་རྣམས་ཀྱིས་མཆོད་པ་དང་བཀུར་སྟི་ཆེན་པོ་གྱིས་
ཤིག །ཚེ་འདི་དང་ཕྱི་མའི་བདེ་ལེགས་རྣམས་འབྱུང་བར་འགྱུར་རོ། །ཞེས་ལུང་བསྟན་པ་བློན་པོ་མགར་གྱིས་
ཟངས་མའི་གླེགས་བམ་ལ་ཡི་གེ་བྲིས་པ་དཀོར་མཛོད་དུ་བཅུག་གོ། །ལུང་བསྟན་པ་བཞིན་དུ་ཁྲི་སྲོང་ལྡེ་བཙན་
ལྕགས་ཕོ་རྟའི་ལོ་ལ་འཁྲུངས་ཏེ། དགུང་ལོ་བཅུ་གསུམ་ལོན་པ་ཆུ་ཕོ་རྟའི་ལོ་ལ་རྒྱལ་པོ་བྱོན་ནས་བློན་པོ་སྦ་
གསལ་སྣང་མཁན་པོ་སྤྱན་འདྲེན་པ་ལ་མངགས་ཏེ། མང་ཡུལ་སྐྱིད་གྲོང་དུ་མཁན་པོ་བྱོན་པ་དང་མཇལ་ཅིང་།
ཞུ་བ་ཕུལ་ནས་འབྱོན་པར་ཞལ་བཞེས་བྱུང་ངོ་། །སྦ་གསལ་སྣང་གིས་ཕོ་བྲང་རླུང་ཚུགས་སུ་ཆོས་རྒྱལ་བཞུགས་
པའི་སྙན་དུ་གསོལ་བས། ཐུགས་ཤིན་ཏུ་དགྱེས་ཏེ་ཁྱོད་རེ་ཤིག་ཡིབ་ལ་སྡོད་ཅིག །བློན་པོ་ཞང་ཉ་བཟངས་དང་། མགོས་
ཁྲི་བཟངས་ལ་སོགས་དམ་པའི་ཆོས་ལ་དད་པ་རྣམས་དང་མོལ་བར་བྱ། ཞེས་གསུངས་ནས་རྒྱལ་བློན་རྣམས་
བཀའ་བགྲོས་ཏེ། སླར་ཡང་སྦ་གསལ་སྣང་མཁན་པོ་སྤྱན་འདྲེན་དུ་བཏང་ནས་བསུ་བ་རྒྱ་ཆེན་པོ་མཛད་དེ།
ཆོས་རྒྱལ་དང་ཞལ་འཛོམ་པའི་ཚེ་སྔོན་སྨོན་ལམ་བཏབ་པ་དྲན་ནམ་ཞེས་ལན་གསུམ་གྱི་བར་དུ་གསུངས་པས།
རྗེས་ལ་འོལ་སྤྱིར་དྲན་ལགས་ཏེ། སྒོམ་ཡུན་ཐུངས་པས་མི་གསལ་ཞེས་ཞུས་སོ། །མཁན་པོའི་ཞལ་སྔ་ནས། ཆུ་
བོ་གངྒཱའི་འགྲམ་ན་མཆོད་རྟེན་ཆེན་པོ་ཞིག་བཞུགས་པ་ལ་དད་པས་ཞིག་བསོས་དང་ཕྱག་དང་བསྐོར་བ་བྱས་
ཤིང་། རྒྱལ་པོ་ཁྱོད་ཀྱིས་ཡུལ་མཐའ་འཁོབ་དམ་པའི་ཆོས་མ་དར་བའི་ས་ཕྱོགས་སུ་རྒྱལ་པོར་གྱུར་ཏེ། སངས་
རྒྱས་ཀྱི་བསྟན་པ་སྤེལ་བར་གྱུར་ཅིག་ཅེས་སྨོན་ལབ་བཏབ་བོ། །ཁོ་བོས་ནི་དེའི་ཚེ་མཁན་པོར་གྱུར་ཅིག་ཅེས་
བྱའོ། །ཞེས་པ་འདི་ཙམ་ཞིག་སྦ་བཞེད་ལས་འབྱུང་ཞིང་ཡིག་ཚང་འགའ་ཞིག་ཏུ། སློབ་དཔོན་པདྨས་གདུག་པ་~250~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཅན་འདུལ་བའི་སྔགས་འཆང་དུ་གྱུར་ཅིག་ཅེས་པ་དང་། ཡེ་ཤེས་དབང་པོས་སྤྱན་འདྲེན་པའི་ཕོ་ཉ་བར་གྱུར་
ཅིག །ཅེས་སྨོན་ལམ་བཏབ་ཟེར་རོ། །དེའི་ཚེ་བོད་ཀྱི་མི་འགའ་ཞིག་མཐའི་མིས་ངན་སྔགས་བྱས་དོགས་ཡོད་
ཟེར། ཁ་ཆེ་ཨ་ནནྟས་ལོ་ཙྪ་བྱས་ཤིང་ལེགས་པར་བརྟགས་པས་བྱང་ཆུབ་སེམས་དཔའ་བཟང་པོ་གཅིག་ལགས་
ཏེ་ཐུགས་འཁྲིག་མ་འཚལ་ལོ་ཟེར་བོ་དྷི་ས་ཏྭར་གྲགས་སོ། །སྡོམ་བརྩོན་ཆེན་པོ་འདི་ནི་ཤར་ཕྱོགས་ཟ་ཧོར་གྱི་
རྒྱལ་པོའི་སྲས་སུ་འཁྲུངས་ནས། ན་ལེནྡྲར། མཁན་པོ་ཡེ་ཤེས་སྙིང་པོ་ཡོད་སྨྲ་བའི་སྡེ་པའི་བླ་བརྒྱུད་ལས་རབ་
ཏུ་བྱུང་ཞིང་། རིག་པའི་གནས་མཐའ་དག་ལ་མཁས་པར་གྱུར་ཏོ། །ན་ལེནྡྲའི་མཁན་པོ་མཛད་ཅིང་རྒོལ་བ་ངན་
པ་ཐམས་ཅད་ཚར་བཅད་པས་མཁས་པའི་གྲགས་པས་འཛམ་བུ་གླིང་ཐམས་ཅད་ཁྱབ་པར་གྱུར་ཏེ། ལྷོ་ཕྱོགས་
ན་བྲམ་ཟེའི་བུ་མུ་སྟེགས་ཀྱི་རིག་བྱེད་ལ་ཤིན་ཏུ་མཁས་པ་ཞིག་གིས་ཕྱི་ནང་གི་རྒོལ་བ་རྣམས་ཕམ་པར་བྱས་ཏེ་
སྙན་པར་གྲགས་པས་ཁེངས་ཤིང་ན་ལེནྡྲར་སོང་ནས་མཁན་པོ་ཞི་བ་འཚོ་ཕམ་པར་བྱས་ན་འགྲན་ཟླ་དང་བྲལ་
བར་འགྱུར་སྙམ་དུ་སེམས་སོ། །དེ་ནས་མཁན་པོ་བཞུགས་སར་རིམ་གྱིས་ཕྱིན་ཏེ་བལྟས་པས་མཁན་པོ་མི་སྣང་
ཞིང་། འཇམ་པའི་དབྱངས་ཀྱི་སྐུ་གསེར་བཙོ་མའི་མདོག་ལྟར་འབར་བ་ཞིག་བཞུགས་པར་མཐོང་ངོ་། །ཕྱིར་
འོངས་ནས་གཞན་དག་ལ་དྲིས་པས་མཁན་པོ་དེ་ཉིད་ན་བཞུགས་ཡོད་དོ་ཞེས་ཟེར་རོ། །སླར་ཡང་ལོག་སྟེ་
བལྟས་པས་མཁན་པོའི་ཞལ་མཐོང་མ་ཐག་ཤིན་ཏུ་དད་པར་གྱུར་ཏེ་རྩོད་པའི་བསམ་པ་དོར་ནས་གུས་པས་
ཞབས་སྤྱི་བོར་བླངས་ཤིང་བསྟན་པའི་སྒོར་ཞུགས་སོ། །མདོར་ན་འཇམ་པའི་དབྱངས་གྲུབ་པའི་སྡོམ་བརྩོན་
དམ་པ་འདིས་ན་ལེནྡྲར་ཡུན་རིང་དུ་བཞུགས་ཤིང་། རྒྱ་གར་ཤར་ཕྱོགས་དང་རྒྱ་ནག་ལ་སོགས་པར་དགུང་ལོ་
བདུན་བརྒྱའི་བར་དུ་སངས་རྒྱས་ཀྱི་བསྟན་པ་ལེགས་པར་བསྐྱངས་ནས་སླར་བོད་ཡུལ་དུ་སྔོན་གྱི་སྨོན་ལམ་
དང་མཐུན་པར་བྱོན་ཏེ། ཆོས་རྒྱལ་ཆེན་པོའི་བཞེད་པ་བསྒྲུབས་ནས་སྐུ་གཤེགས་ཁར་རྒྱལ་པོ་ཁྱོད་ཀྱི་མངའ་
འོག་ཏུ་རབ་ཏུ་བྱུང་བ་མང་བར་འདོད་ན་ངའི་ལུས་འདི་ཧས་པོ་རིའི་ཤར་དུ་ཁ་ཤར་ཕྱོགས་སུ་སྟོན་ལ་ཞོག་ཅིག །རབ་
བྱུང་རྣམ་དག་ཉུང་ཤས་ཤིག་འདོད་ན་ནུབ་ཕྱོགས་སུ་ཞོག་ཅིག  །རྒྱལ་པོ་ཁྱོད་ཀྱི་ཡུལ་ཁམས་སུ་ཕྱི་རོལ་མུ་
སྟེགས་པ་མི་འབྱུང་སྟེ། སྔགས་འཆང་པདྨ་འབྱུང་གནས་ཀྱིས་མ་མོའི་སྡེ་དཔོན་བརྟན་མ་བཅུ་གཉིས་ལ་གཏད་
ཅིང་སྐྱོང་བར་དམ་བཅས་པ་ཡིན་པས་སོ། །སློབ་དཔོན་པདྨ་འབྱུང་གནས་བོད་དུ་བྱོན་པའི་ཚུལ་ནི། མཁན་པོ་
བོ་དྷི་ས་ཏྭས་ཆོས་རྒྱལ་རྗེ་བློན་རྣམས་ལ་དགེ་བ་བཅུའི་ཆོས་གསུངས་ཤིང་མི་དགེ་བ་སྤོང་བའི་སྲོལ་གཏོད་པས་
བོད་ཡུལ་གྱིས་མི་མ་ཡིན་རྣམས་འཁྲུགས་ཏེ། ཡར་ལུངས་འཕང་ཐང་ན་མེས་ཨག་ཚོམས་ཀྱིས་བཞེངས་པའི་
ལྷ་ཁང་ཡོད་པ་ལ། ཤམ་པོས་ཆུ་ཐོག་ཕབ་ནས་བཤིག །དམར་པོ་རིའི་རྩེ་ལ་ཡབ་མེས་ཀྱི་སྐུ་མཁར་ཡོད་པ་ལ་~251~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཐང་ལྷས་ཐོག་ཕབ་ནས་བསྒྱེལ། བརྟན་མ་བཅུ་གཉིས་ཀྱིས་སད་དང་སེར་བ་དང་། མི་ནད་ཕྱུགས་ནད་ལ་
སོགས་ནད་ཡམས་དྲག་པོ་གསོར་མི་རུང་བ་མང་པོ་བཏང་བས་བོད་འབངས་རྣམས། རྒྱ་གར་གྱི་ཨ་ཙརྻའི་ཕྱིར་
འདྲེ་སྲིན་གདུག་པ་མང་པོ་འོངས་ནས་བཀྲ་མི་ཤིས་པ་བྱུང་ངོ་གླེང་ཞིང་། མཁན་པོ་རྒྱ་གར་དུ་རྫོང་བར་ཆད་
དོ༑ ༑དེའི་ཚེ་ཆོས་རྒྱལ་གྱིས་ཁྱོད་རེ་ཤིག་བལ་ཡུལ་དུ་བཞུགས་ཤིག །སླར་ཡང་སྤྱན་འདྲེན་གཏོང་བས་འབྱོན་
པར་ཞུ་བྱས་པས། ཁོ་བོ་སྔོན་གྱི་སྨོན་ལམ་རྫོགས་པར་བྱེད་པས་སླར་ཡང་འོང་གིས། བོད་ཀྱི་ལྷ་སྲིན་མ་རུངས་
པ་འདུལ་བ་ལ། ཨོ་རྒྱན་གྱི་སྔགས་འཆང་པདྨ་འབྱུང་གནས་ཞེས་བྱ་བ་ཡོད་ཀྱིས་བལ་ཡུལ་དུ་ཁོ་བོས་སྤྱན་དྲང་
བར་བྱ། དེ་ནས་ཁྱེད་ཀྱིས་སྤྱན་འདྲེན་མཐོང་ལ་མི་མ་ཡིན་རྣམས་ཐུལ་ཅིག །སླར་ཁོ་བོས་རབ་ཏུ་བྱུང་བའི་
སྡེའམ་མཁན་པོ་བྱའོ། །ཞེས་ཡོན་མཆོད་ལྐོག་ཏུ་གླེངས་ནས་མཁན་པོ་བལ་ཡུལ་དུ་བརྫངས་སོ། །དེ་ནས་སྦ་ཡེ་
ཤེས་དབང་པོ་སློབ་དཔོན་སྤྱན་འདྲེན་དུ་བཏང་བས་མང་ཡུལ་སྐྱིད་གྲོང་དུ་མཇལ་ཏེ། ལོ་རྒྱུས་བསྙད་པས་ཁོ་
བོ་དོན་དེ་ཁོ་ནའི་ཕྱིར་འོངས་པ་ཡིན་ནོ་ཞེས་གསུངས་ཏེ། ལམ་ན་ཡོད་པའི་མི་མ་ཡིན་རྣམས་འདུལ་ཞིང་རིམ་
གྱིས་གནམ་གྱི་ཆུ་ཚན་ཁར་ཕེབས་པའི་ཚེ། ཉི་ཚེ་བའི་སེམས་ཅན་དམྱལ་བའི་མེས་ཆུ་ཁོལ་བ་ཡིན་ཏེ། ཁོ་བོས་
ཅུང་ཟད་ཕན་པར་བྱའོ་ཞེས་གསུངས་ནས་ཐུགས་དམ་མཛད་པས་ཆུ་ཁོལ་བས་ཚད་གྲང་མོར་གྱུར་ཏོ། །ཐུགས་
དམ་གྲོལ་ནས་བཞེངས་པའི་སྔར་བཞིན་གྱུར་པའི་རྣལ་འབྱོར་ཏིང་ངེ་འཛིན་གྱིས་རྒྱུ་མཐུན་གྱི་འབྲས་བུ་ཅུང་
ཟད་འགྲུབ་པ་ཡིན། སེམས་ཅན་སྡིག་པ་སྟོབས་ཅན་གྱི་རྣམ་སྨིན་གྱི་འབྲས་བུ་འགོག་པར་མི་ནུས་གསུངས། དེ་
ནས་རིམ་གྱིས་སྟོད་ལུངས་ཀྱི་མདའི་ལྷ་ཆུ་ཁར་ཕེབས་ནས་འདི་ན་ཆུ་མི་འདུག་གསུངས་ཏེ། སྲེག་གཤང་བ་ལ་
ལན་བདུན་གཅུགས་པས་ཆུ་བདུན་བྱུང་སྟེ་ལྷ་ཆུ་ཁར་གྲགས་སོ། །དེ་ནས་མཁར་ནག་འདུལ་བའི་ཕྱིར་བྱོན་
ནས་བྲག་ལ་རྡོ་རྗེ་སེམས་དཔའི་སྐུ་བཞེངས་སོ། །དེ་ནས་རིམ་གྱིས་ཟུང་མཁར་གྱི་མདར་ཕེབས་ནས་ལྷ་བཙན་
པོ་དང་མཇལ་བའི་སར་རྡོ་རྗེའི་མཆོད་རྟེན་ལྔ་བཞེངས་སོ། །དེ་ནས་བྲག་དམར་གྱི་ལྷ་ཁང་དུ་ཕེབས་ཏེ་ལྷ་སྲིན་
འདུལ་བར་ཞུས་ཤིང་། ཁྱེའུ་དང་བུ་མོ་གཙང་མ་ལ་པྲ་འབེབས་པའི་ཆོ་ག་མཛད། འཇིག་རྟེན་སྐྱོང་བ་བཞི་ལ་
གདུག་པ་ཅན་ཐམས་ཅད་ཁུག་ཅིག་ཅེས་བཀའ་བསྒོས་ཏེ། བཀའ་ནན་དྲག་པོ་སྩལ་བས་མི་མ་ཡིན་རྣམས་
ཀྱིས་རང་རང་གི་ཉེས་པ་ཁས་བླངས་ཤིང་ཕྱིན་ཆད་མི་བྱེད་པར་དམ་བཅས་སོ། །སླར་ཡང་མཆིམས་ཕུའི་དབེན་
གནས་སུ་མི་མ་ཡིན་རྣམས་ལ་བཀའ་བསྒོས་ཤིང་བསྟན་པ་སྲུང་བར་དམ་བཅས་སོ། །དེ་ནས་སློབ་དཔོན་གྱིས་
བྱེ་མ་ནེའུ་གསེང་དུ་བསྒྱུར་བ་དང་། བར་སྣང་ནས་ལྷ་རྫས་ཀྱི་ཆུས་གང་བའི་བུམ་པ་ལེན་པ་ལ་སོགས་ཆོ་
འཕྲུལ་བསྟན་པས་བསམ་སྦྱོར་ངན་པ་བྱེད་པའི་བློན་པོ་རྣམས་འཁུ་འཁྲིག་ཟོས་ཏེ། སློབ་དཔོན་བསྐྲོངས་པར་~252~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཆད་པས། ལྷ་བཙན་པོ་ཐུགས་མ་བདེ་བར་དམག་མང་པོ་དང་བཅས་ཏེ་བོད་དང་མོན་གྱི་ས་མཚམས་སུ་
བསྐྱལ་ལོ། །སློབ་དཔོན་སྐྲོངས་པའི་ཕྱིར་གཤེད་མ་མཚོན་ཆ་བཟུང་རྣམས་ནི་རེངས་པར་གྱུར་ཏོ། །སློབ་དཔོན་
གྱི་ཞལ་ནུབ་བོད་ཀྱི་ལྷ་སྲིན་ལན་གསུམ་དུ་དམ་ལ་འདོགས་དགོས་ཏེ། ད་དུང་ལན་གཅིག་མ་གྲུབ་པས་རྒྱལ་
བརྒྱུད་དང་ཆོས་བྱེད་པའི་ཚེ་སྲོག་དང་། དམ་པའི་ཆོས་ལ་བར་ཆད་འགའ་རེ་འབྱུང་བར་འདུག་པས་ཅུང་ཟད་
ཡིད་ཕྲིང་། ངའི་དངོས་ཀྱི་གདུལ་བྱ་བོད་ཡུལ་ན་མེད། སྲིན་པོ་འདུལ་ལ་འགྲོ་གསུངས་ནས། བླ་གོས་སུ་རེ།
གསེག་གཤང་སིལ་ལེ་སྲིན་པོའི་ཡུལ་དུ་བཞུད་དོ། །བོད་ཡུལ་དུ་ཟླ་བ་བཅོ་བརྒྱད་བཞུགས་པ་ཡིན་བྱ་བ་སྦ་
བཞེད་ན་སྣང་ཞིང་། དེ་བས་ལྷག་པའི་ལོ་རྒྱུས་མང་པོ་མི་སྣང་ངོ་། །
འོན་ཀྱང་རྟེན་འབྲེལ་འགའ་ཡི་རྒྱུས། །ཆོས་ལུགས་གཉིས་སུ་འགྲོ་བར་འགྱུར། །དེ་ཡང་ཐོག་མར་ང་
འདས་ནས། །རྒྱ་ནག་དགེ་སློང་བྱུང་ནས་ནི། །དཀར་པོ་ཆིག་ཐུབ་ཞེས་བྱ་བ། །ཅིག་ཅར་བ་ཡི་ལམ་སྟོན་
འགྱུར། །ཞེས་པ། འདུས་པ་རིན་པོ་ཆེའི་ཏོག་ཏུ་ཚེ་ལོ་དྲུག་ཁྲི་པ་ལ་སངས་རྒྱས་འོད་ཞི་སྤོས་སྣང་དཔལ་ཞེས་བྱ་
བ་བྱོན་པའི་ཚེ། འཁོར་ལོས་བསྒྱུར་རྒྱལ་ཨུཏྤ་ལའི་གདོང་དང་། དེའི་བཙུན་མོ་ལྷ་རྫས་འཁོར་དང་བཅས་པས་
སངས་རྒྱས་ལ་བསྙེན་བཀུར་བྱས་ཏེ་སེམས་བསྐྱེད་ནས་རྒྱལ་སྲིད་སྤངས་ཤིང་རབ་ཏུ་བྱུང་ངོ་། །བཙུན་མོས་
བུད་མེད་ཀྱི་ལུས་སུ་མི་སྐྱེ་བའི་ཆོས་ཞུས་པས། གཟུངས་སྔགས་ཟབ་མོ་དང་གདམས་པ་བསྟན་ཏེ། བུད་མེད་
ཀྱི་ལུས་སྤངས་ནས་སྐྱེས་པར་གྱུར། བུད་མེད་ཤིན་ཏུ་མང་པོ་སྐྱེས་པར་གྱུར། ཁྱིམ་སྤངས་ཤིང་རབ་ཏུ་བྱུང་བས་
སྐྱེ་བོ་མང་པོ་མ་དད་པར་གྱུར་ཏེ་མཐའ་འཁོབ་ཏུ་སོངས་ནས། སངས་རྒྱས་དང་རྒྱལ་པོ་བཙུན་མོའི་འཁོར་དང་
བཅས་པ་ལ་སྐུར་བ་འདེབས་པར་གྱུར་ཏོ། །དགེ་སློང་ཨུཏྤ་ལའི་གདོང་གིས་དེ་རྣམས་དད་པར་བྱ་བའི་ཕྱིར་
སོང་བས་སླར་ཡང་ཞེ་སྡང་བར་གྱུར་ཏེ། ངེད་ཀྱི་བུད་མེད་རྣམས་ཁྱོད་ཀྱིས་སྐྱེས་པར་བསྒྱུར་ཏེ་ཆུང་མ་མེད་པར་
བྱས་པས་ངེད་ཀྱིས་ཀྱང་ཁྱོད་སངས་རྒྱས་པའི་ཚེ་ནའང་བར་དུ་གཅོད་པའི་བདུད་བྱེད་པར་གྱུར་ཅིག་ཅེས་སྨོན་
ལམ་ལོག་པར་བཏབ་པས་ད་ལྟར་ཀྱང་བདུད་སྡིག་ཅན་དུ་གྱུར་ཏོ། །དེའི་ཚེ་རྒྱལ་པོ་ནི་ང་ཡིན་ལ་བཙུན་མོ་ནི་
བྱམས་པ་ཡིན་ནོ་ཞེས་འབྱུང་བ་ལྟར། ལྷ་བཙན་པོ་ཡོན་མཆོད་དང་རྒྱ་ནག་མཁན་པོའང་། ཐོག་མ་མེད་པའི་
ལས་དང་སྨོན་ལམ་གྱི་ནུས་པ་རྟེན་འབྲེལ་གྱི་ཆོས་ཉིད་མི་བསླུ་བར་ཡོད་པའི་རྒྱུ་དང་། སློབ་དཔོན་པདྨའི་
གསུང་བཞིན་ཧྭ་ཤང་དཔོན་སློབ་ཀྱི་སྙིང་ལ་དམ་པའི་ཆོས་ལ་བར་ཆད་བྱེད་པའི་འབྱུང་པོ་ཞུགས་པའི་རྐྱེན་གྱིས་
ཧྭ་ཤང་གི་ཆོས་ལུགས་འབྱུང་བ་ཡིན་ནོ། །མཁན་པོས་ལྷ་བཙན་པོ་ལ་ང་འདས་ནས་རྒྱའི་མཁན་པོ་ཞིག་གིས་
དབང་པོ་ཡང་རབ་ཀྱི་ལམ་གཅིག་ཆར་བའི་འཇུག་པ་དཀར་པོ་གཅིག་ཐུབ་ཞེས་བྱ་བ་སྟོན་པར་འགྱུར་རོ། །~253~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དེ་ཚེ་ང་ཡི་སློབ་མ་ནི། །མཁས་པ་ཆེན་པོ་ཀཱ་མ་ལ། །ཤཱི་ལ་ཞེས་བྱ་རྒྱ་གར་ནས། །སྤྱན་དྲོངས་དེ་ཡིས་དེ་
སུན་འབྱིན། །དེས་ན་དེ་ཡི་ཆོས་ལུགས་བཞིན། །དད་ལྡན་རྣམས་ཀྱིས་སྤྱོད་ཅིག་གསུངས། །ཞེས་པ། ཆོས་
ལུགས་ནོར་པ་དེ་བྱུང་བའི་ཚེ་རིག་པའི་གནས་ལ་མཁས་ཤིང་ཡང་དག་པའི་དོན་ཕྱིན་ཅི་མ་ལོག་པ་སྟོན་པའི་
པཎྜི་ཏ་ཀ་མ་ལ་ཤཱི་ལ་པདྨའི་ངང་ཚུལ་ཞེས་བྱ་བ་སྤྱན་དྲོངས་ཤིག །དེས་ནོར་པའི་ལྟ་སྤྱོད་སུན་འབྱིན་ཅིང་
སངས་རྒྱས་ཀྱི་བསྟན་པའི་གཞུང་ལུགས་མ་ནོར་བར་སྟོན་ཏོ་ཞེས་ལུང་བསྟན་པ་ལྟར་ཐོག་ཏུ་བབས་སོ། །དེ་
ཡང་མཁན་པོ་བོ་དྷི་ས་ཏྭ་བདེ་བར་གཤེགས་ནས་སྦ་ཡེ་ཤེས་དབང་པོ་རྒྱལ་ཚབ་ཏུ་བསྐོས་ཏེ་བསྟན་པ་འཛིན་
པའི་ཚེ་ཉ་ཏིང་ངེ་འཛིན་བཟང་པོ་དང་། ཉ་ཤཱ་ཡི་ལ་སོགས་པས་མི་གུས་པ་སྐུར་བ་འདེབས་པ་ལ་ཐུགས་སྐྱོ་སྟེ་
དཔལ་དབྱངས་རིངས་ལུགས་སུ་བཅུག་ནས་མཁར་ཆུར་སྒོམ་དུ་བཞུད་དོ། །དེའི་ཚེ་རྒྱའི་མཁན་པོས། ལུས་
ངག་གི་ཆོས་སྤྱད་པས་འཚང་མི་རྒྱ། དྲན་པ་མེད་ཅིང་ཡིད་ལ་བྱར་མེད་པས་སངས་རྒྱས་སོ། །ཞེས་ཟེར་ཅིང་
སྒོམ་བསླབས་པས་ཆོས་འདི་བྱ་སླ་ཞིང་ཕན་ཡོན་ཆེའོ་ཞེས་ཟེར་ནས། བོད་རིལ་གྱིས་ཁོ་བོའི་ཆོས་ལུགས་བྱེད་
དོ༑ ༑དཀོན་མཆོག་ལ་མཆོད་པ་འབུལ་བ་དང་། སྡེ་སྣོད་ལ་སློབ་གཉེར་བྱེད་པ་དང་། ལུས་ངག་གི་དགེ་སྦྱོང་
རྣམས་འཕྲོ་བཅད་དོ། །དཔལ་དབྱངས་དང་སྦ་རཏྣ་ལ་སོགས་ཉུང་ཤས་གཅིག་མཁན་པོ་བོ་དྷི་ས་ཏྭའི་ཆོས་
ལུགས་བྱེད་དོ། །ལྷ་བཙན་པོས་རྒྱའི་སྟོན་པའི་ལུགས་འདི་རང་ཆོས་མིན་ནམ་གསུངས་པས་སྟོན་མིན་པར་
གྲགས་སོ། །དཀོན་མཆོག་ལ་མཆོད་པ་མི་འབུལ་བ་ཐོས་ནས་མཆིམས་བུར་བཞུགས་པའི་དྲང་སྲོང་བཟོད་
པས་རང་གི་ལུས་ལ་མེ་སྦར་ཏེ་དཀོན་མཆོག་ལ་ཕུལ་བས་སེམས་ཅན་གྱི་དོན་དུ་རང་ལ་བརྩེ་བ་མེད་པ་འདི་ལྟ་
བུ་ཚོགས་སོག་པའང་གལ་ཆེ་བྱས་པས་བརྩེ་མིན་པར་གྲགས་སོ། །ལྷ་བཙན་པོས་ལྟ་སྤྱོད་འཛོམ་པའི་ཆོས་
བརྩེ་མིན་པའི་ལྟར་བྱེད་རྒྱུ་ཡིན་གསུངས་པས། སྟོན་མིན་པ་ཡི་ཆད་ནས་ཉང་ཤ་མིས་རང་གི་ཤ་བཅད། ལ་
ལས་རང་གི་མཚན་མ་རྡོས་བརྡུངས། ཧྭ་ཤང་གིས་རང་གི་མགོ་ལ་མེ་སྦར། རྒྱ་མེ་མགོ་བར་གྲགས་སོ། །རྒྱའི་
ཕྱོགས་མི་རྣམས་ཀྱིས་ཆུ་གྲི་རྣོན་པོ་སྲེལ་ཅིང་བརྩེ་མིན་པ་རིམ་གྱིས་བསད་ནས་ངེད་ཀྱང་འཆིའོ་ཞེས་ཟེར། ལྷ་
བཙན་པོ་ཐུགས་མ་བདེ་བས་ཡེ་ཤེས་དག་པ་སྒྲུབ་པ་བྱེད་པའི་སྤྱན་འདྲེན་ལན་མང་དུ་བཏང་པས་ཁུགས་ཏེ།
བཙན་པོའི་སྤྱན་སྔར་མཇལ་ཅིང་གླེངས་པས་ང་འགུགས་མི་བོ་དྷི་ས་ཏྭའི་ཞལ་ཆེམས་ཟངས་མའི་གླེགས་བམ་
ལ་བྲིས་པ་དཀོར་མཛོད་ནས་སྟོན་ཏེ་འདི་བཞིན་ཡོད་ཅེས་བཙན་པོ་ལ་ཕུལ་ནས་ཀ་མ་ལ་ཤཱི་ལའི་སྤྱན་འདྲེན་
བཏང་སྟེ། རླུང་ཚུགས་ཀྱི་ཆུ་འགྲམ་དུ་ཕེབས་པ་ལ་བཙན་པོ་འཁོར་བཅས་ཀྱིས་བསུ་བ་མཛད་པའི་ཚེ་ཧྭ་ཤང་
ཡང་འོངས་སོ། །ཀ་མ་ལ་ཤཱི་ལས། ཆབ་ཀྱི་ཕར་ཀ་ནས། རྒྱའི་པཎྜི་ཏ་ལ་རྩོད་པ་དྲིའོ་ཞེས་གསུངས་ཏེ། དབུ་ལ་~254~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ལན་གསུམ་བསྐོར་བས། ཧྭ་ཤང་གིས་ཀྱང་ཆབ་ཀྱི་ཚུར་ཁ་ནས། དེའི་ལན་དུ་བེར་གྱི་ཐུ་བ་ནས་བཟུང་སྟེ་མགོ་
བསྟུམས་ཤིང་སྤྲུགས་སོ། །ལན་ལེགས་པར་བཏབ་སྟེ་རེ་འཇིགས་ཤིག་འདུག་གོ་གསུང་ངོ་། དེ་ནས་བྱང་ཆུབ་
གླིང་དུ་ཁྲི་བཤམས་ནས། བཙན་པོ་དགུང་ལ་བཞུགས། ཧྭ་ཤང་གཡས་སུ་འཁོད། འཁོར་བན་དྷེ་ལན་ཀ་དང་
ཇོ་མོ་བྱང་ཆུབ་ལ་སོགས་པ་གྲལ་རིང་པོ་བྱུང་། སློབ་དཔོན་ཀ་མ་ལ་ཤཱི་ལ་གཡོན་དུ་འཁོད། འཁོར་བཱཻ་རོ་ཙ་ན་
ལ་སོགས་པ་ཉུང་ཤས་གཅིག་བྱུང་། ལྷ་བཙན་པོས། མེ་ཏོག་དཀར་པོ་ཕྲེང་བ་རེ་གཏད་ནས་གང་རྩོད་པ་རྒྱལ་
བ་ལ་ཕམ་པ་དེས་མེ་ཏོག་ཕུལ་ཅིག །ངའི་མངའ་རིས་བོད་ཡུལ་འདིར་ནག་པོ་ལ་དགའ་བའི་དུས་སུ་ཟ་ཧོར་
རྒྱལ་པོའི་སྲས་བོ་དྷི་སཏྭ་སྤྱན་དྲངས་ནས་བོད་ཡུལ་ཉུང་ཤས་གཅིག་དམ་པའི་ཆོས་ལ་བཀོད། དད་པ་ཅན་ཁ་
ཅིག་རབ་ཏུ་བྱུང་ཞིང་དཀོན་མཆོག་གསུམ་གྱི་རྟེན་རྣམས་བཙུགས་ནས་མཆོད་པ་བྱེད་པའི་དུས་སུ་རྒྱ་ནག་ཧྭ་
ཤང་མ་ཧཱ་ཡ་ན་བྱུང་སྟེ་བོད་ཀྱི་བཙུན་པ་ཕལ་ཆེར་ཀྱང་དེའི་སློབ་མར་གྱུར། བོ་དྷི་ས་ཏྭའི་སློབ་མ་ཉུང་ཤས་ཙམ་
ཞིག་གིས། སློབ་ཏུ་མ་བཏུབ་པས་སྟོན་བརྩེ་གཉིས་སུ་མཆེད་རྩོད་པར་གྱུར། ད་ཀ་མ་ལ་ཤཱི་ལ་བོ་དྷི་ས་ཏྭའི་
ཆོས་ལུགས་སྐྱོང་བའི་སློབ་མ་ཡིན་པས་ཁྱོད་གཉིས་ང་རྒྱལ་མི་བྱ་བར་ཆོས་ལུགས་སུ་བཟང་པོ་ལ་ངན་པ་དེས་
གུས་པར་གྱིས་ཤིག་ཅེས་བཀའ་སྩལ་པ་དང་། ཧྭ་ཤང་ན་རེ་ང་གཞི་ལ་ཡོད་པའི་སྔ་བ་ཡིན་པས། དྲིའི་ལན་
གདབ་ཅེས་ཟེར་རོ། །སློབ་དཔོན་ཀ་མ་ལ་ཤཱི་ལས་ཁྱེད་ཀྱི་དགོངས་པ་ལྟར་དུ་ཤགས་གསུངས་ཤིག་བྱས་པས།
ཧྭ་ཤང་ན་རེ། ལས་དགེ་མི་དགེའི་དབང་གིས་མཐོ་རིས་དང་ངན་སོང་གི་འབྲས་བུ་མྱོང་ཞིང་། འཁོར་བར་
འཁོར་བ་ཐམས་ཅད་སེམས་ཀྱི་རྣམ་པར་རྟོག་པས་བསྐྱེད་པ་ཡིན། གང་ཅི་ཡང་མི་སེམས་ཤིང་ཅི་ཡང་མི་བྱེད་
པ་དེ་འཁོར་བ་ལས་ཐར་པར་འགྱུར་རོ། །དེ་ལྟ་བས་ན་ཅི་ཡང་བསམ་པར་མི་བྱའོ། །སྦྱིན་པ་ལ་སོགས་དཀར་
པོའི་ཆོས་སྤྱོད་པ་ནི་སྐྱེ་བོ་བློ་ཞན་པ་དགེ་བའི་ལས་འཕྲོ་མེད་པའི་དབང་པོ་བརྟུལ་པོ་རྣམས་ལ་བསྟན་པ་ཡིན།
སྔོན་སྦྱངས་པའི་དབང་པོ་རྣོན་པོ་རྣམས་སྤྲིན་དཀར་ནག་གིས་ཀྱང་ཉི་མ་སྒྲིབ་པ་ལྟར། ལས་དགེ་སྡིག་གཉིས་
ཀས་སྒྲིབ་པས་ཅི་ཡང་མི་སེམས་ཅི་ལ་ཡང་མི་རྟོག །གང་ཡང་མི་སྤྱོད་པ་དེ་ནི་མ་དམིགས་པ་ཞེས་བྱ། དེ་ནི་
གཅིག་ཅར་འཇུག་པའི་ལམ་ས་བཅུ་པ་དང་འདྲའོ། །ཞེས་ཟེར་རོ། །སྦ་བཞེད་ཁ་ཅིག་ལས། ངའི་ཆོས་ལུགས་
འདི་ཁྱུང་ནམ་མཁའ་ནས་འབབ་པ་དང་འདྲ་སྟེ་ལྟ་བ་ཡས་བབས་ཀྱི་ཆོས་ལུགས་ཡིན། གཞན་རྣམས་དབང་པོ་
བརྟུལ་པོ་སྤྱོད་པ་མས་འཛེག །རིམ་གྱིས་འཇུག་པའི་ཆོས་ལུགས་ཡིན་ནོ་ཟེར་རོ་ཞེས་ཀྱང་བཤད་དོ། །ཨཱ་ཙརྻ་
ཀ་མ་ལ་ཤཱི་ལས། དེའི་ལན་གསུངས་པ། ཁྱེད་ཀྱི་ལུགས་དེ་ལྟར། ཅི་ཡང་མི་བསམ་མོ་ཞེས་ཟེར་བ་དེ་ནི་སོ་
སོར་རྟོག་པའི་ཤེས་རབ་སྤངས་པ་ཡིན་ནོ། །ཡང་དག་པའི་ཡེ་ཤེས་ཀྱི་རྩ་བ་ནི་དེ་ཉིད་ཡིན་ལ། དེ་སྤངས་པས་~255~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འཇིག་རྟེན་ལས་འདས་པའི་ཤེས་རབ་ཀྱང་སྤངས་པ་ཡིན་ནོ། །ཉམས་སུ་མྱོང་བའི་ཆོས་ནི་མི་དྲན་ཅིང་ཡིད་ལ་
མི་བྱ་བར་མི་ནུས་སོ། །དྲན་པར་མི་བྱའོ་སྙམ་པ་ཡིན་ན་དེ་ནི་ཤིན་ཏུ་དྲན་ཅིང་ཡིད་ལ་བྱེད་པ་ཡིན་ནོ། །དྲན་པ་
མེད་པ་ཙམ་ལ་བྱས་ན། བརྒྱལ་བ་དང་འབོག་པའང་རྣམ་པར་མི་རྟོག་པའི་ཡེ་ཤེས་སུ་འགྱུར་རོ། །སྟོང་པ་ཉིད་
མ་རྟོགས་ཀྱང་དྲན་པ་མེད་པ་ཙམ་གྱིས་ཐར་པར་འགྱུར་ན། ཁམས་གོང་མའི་ལྷ་འདུ་ཤེས་མེད་པའི་སེམས་ཅན་
ཀྱང་ཐར་པར་འགྱུར་རོ། །
དྲན་པ་ཅི་ཡང་མེད་པའི་རྨོངས་པས་ནི། གླེན་པ་གཉིད་ལོག་པ་དང་འདྲའོ་ཞེས་པ་སོགས་མང་དུ་
གསུངས་ཤིང་། ཡང་། དཔེ་མཐུན་ཕྱོགས་སུ་མ་གྲུབ་པ་སྟེ། ཁྱུང་གི་ཕྲུག་གུ་ཐོག་མ་ནས་ལུས་ཡོངས་སུ་རྫོགས་
པའི་འདབ་གཤོག་རྩལ་དང་ལྡན་པར་རང་བྱུང་བ་ནི་མི་སྲིད་པས་དང་པོར་སྒོང་ངའི་ནང་དུ་ལུས་བླངས་ཤིང་
རིམ་གྱིས་སྨིན་པར་བྱས་ཏེ། སྒོང་ང་གཏོལ་ཏེ་ཟན་གྱིས་བསྐྱངས་ཤིང་སྒྲོ་གཤོག་རྫོགས་པར་གྱུར་པ་ནི། ལམ་
རིམ་གྱིས་འཇུག་པའི་མཐུན་དཔེར་འགྱུར་རོ། །ཞེས་པ་ལ་སོགས་པ་དང་། སྦ་ཡེ་ཤེས་དབང་པོས་ཀྱང་། ཅི་
ཡང་མི་དྲན་ཅིང་ཡིད་ལ་མ་བྱས་པས། གོམ་པས་འདོར་ན་གོ་བས་འཆོར་ཞིང་ལྟོ་ཡང་མི་མྱོང་པར་ལྟོར་ཏེ་འཆི་
ན༑ སངས་རྒྱས་ཐོབ་པ་ལྟ་ཅི་སྨོས་ཞེས་པ་ལ་སོགས་དང་། ཁྱེད་ཅིག་ཆར་འཇུག་ན། སྔར་སངས་རྒྱས་ན་ཅི་
ཉེས། ད་དུང་འཁོར་བར་བསྡད་པས་ཅི་བྱར་ཡོད་ཅེས་པ་ལ་སོགས་ཤགས་སྨྲས་པས། དེ་ནས་ཧྭ་ཤང་གིས་
འཕམ་བླངས་ཏེ། ཀ་མ་ལ་ཤཱི་ལའི་ཕྱག་ཏུ་ཕུལ་ནས་རང་གི་གནས་སུ་སོང་ངོ་། །ལྷ་བཙན་པོ་ངའི་བོད་ཡུལ་དུ་
ལྟ་བ་ཕྱིན་ཆད་ནཱ་གརྫུ་ནའི་ལུགས་སུ་གྱིས། སྤྱོད་པ་ཕ་རོལ་ཏུ་ཕྱིན་པ་དྲུག་དང་མཐུན་པར་སྒྲུབས་ཤིག །རྒྱ་
ནག་མཁན་པོའི་ཆོས་ལུགས་བྱས་ན་ཆད་པ་གཅོད་དོ། །ཞེས་དྲག་ཏུ་མཛད་ནས་བཀའ་ཡིག་གསུམ་མཛད་ཅིང་།
མདོ་ཁམས་དང་། བོད་དང་། དཀོར་མཛོད་དུ་བཞག་གོ །རྒྱ་ཧྭ་ཤང་གིས། ཐོག་མར་པཎྜི་ཏ་སྤྱན་འདྲེན་བཏང་
བ་ཐོས་ནས་སློབ་མ་རྣམས་བསྡུས་ཏེ། ཤགས་འདེབས་པ་བསླབས་པའི་ཚེ་ཅི་ཡང་ཡིད་ལ་མི་སེམས་པར་ཉལ་
བས་ཆོག་གོ་ཞེས་པའི་སྒོམ་ཡིག་བསམ་གཏན་ཉལ་ཆོག་གི་འཁོར་ལོ་དང་། དེའི་གནད་སྟོན་པ་ལ་བསམ་
གཏན་གྱི་ལོན། གེགས་སེལ་བ་ལ་བསམ་གཏན་གྱི་ཡང་ལོན། རིགས་པ་སྒྲུབ་པ་ལ་ལྟ་བའི་རྒྱབ་ཤ །ལུང་གིས་
སྒྲུབ་པ་ལ་མདོ་སྡེ་བརྒྱད་ཅུ་ཁུངས་ཞེས་བྱ་བའི་གཞུང་ལྔ་བརྩམས་སོ། །དེ་རྣམས་གཏེར་དུ་སྦས་པ་རིམ་གྱིས་
མཆེད་པར་གྱུར་ཏེ། བོད་ཀྱི་མན་ངག་ཆོས་རྒྱུས་ཆུང་བས་རང་བཟོར་བྱས་པ་རྣམས་ལ་འདྲེས་པ་ཡིན་ནོ། །རྒྱ་
ནག་མཁན་པོའི་ ལྷ ྭམ་རྩོད་པའི་གྲྭར་ལུས་པས་བོད་ཀྱི་བསྟན་པའི་མཇུག་ཏུ་ངའི་ཆོས་ལུགས་འབྱུང་ངོ་། །ཞེས་
པ་དང་། རྒྱ་ནག་ཏུ་འགྲོ་བའི་ཚེ་ཝམ་ལུས་པས་ད་དུང་བོད་ཡུལ་དུ་ངའི་ཆོས་ལུགས་འབྱུང་ངོ་ཞེས་ཟེར་བ་དང་། ~256~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཡང་། ཁོ་བོའི་ཆོས་ལུགས་ནོར་ཀྱང་མངོན་ཤེས་ཅུང་ཟད་ཡོད་པས་ལུང་བསྟན་པ་ཡིན་ཞེས་ཀྱང་གྲག་གོ། །ལྷ་
བཙན་པོས་ཨཱ་ཙརྻ་ལ་ཐོས་བསམ་གྱིས་གཏན་ལ་ཕབ་པའི་ཆོས་དེའི་གནས་ལུགས་ཇི་ལྟར་ཡིན་པའི་བསྟན་
བཅོས་མཛད་པར་ཞུས་པས། སྒོམ་རིམ་དང་པོ་གནང་། དེ་ལ་གཟིགས་པས་དེའི་དོན་རྟོགས་ཏེ་སྟན་གཅིག་གི་
ཐོག་ཏུ་སྒོམ་ཚུལ་ཞུས་པས་སྒོམ་རིམ་བར་པ་མཛད། དེ་ལས་འབྲས་བུ་གང་འབྱུང་ཞུས་པས་སྒོམ་རིམ་ཐ་མ་
བརྩམས་ནས་ཧྭ་ཤང་གི་ལྟ་བ་ནོར་པ་སུན་ཕྱུང་ངོ་། །དེ་ལ་རྒོལ་བ་བཟློག་པའི་ཕྱིར་ལུང་དང་རིགས་པས་གྲུབ་
པའི་དབུ་མ་སྣང་བ་བརྩམས་གནང་ངོ་། །ཧྭ་ཤང་གི་གྲུབ་པའི་མཐའ་འགོག་པའི་སྒོམ་རིམ་ཐ་མར་གསུངས་པ་
ནི་གང་དག་ཅི་ཡང་མི་སེམས་ཅི་ཡང་མི་བྱེད་པ་དེ་དག་ནི་འཁོར་བ་ལས་ཡོངས་སུ་ཐར་བར་འགྱུར། དེ་ལྟ་བས་
ན་ཅི་ཡང་མི་བསམ་མོ། །སྦྱིན་པ་ལ་སོགས་པའི་དགེ་བ་ཡང་སྤྱད་པར་མི་བྱའོ། །སྦྱིན་པ་ལ་སོགས་པའི་སྤྱོད་པ་
ནི་སྐྱེ་བོ་བླུན་པོའི་དབང་དུ་མཛད་ནས་བསྟན་པ་ཁོ་ན་ཡིན་ནོ། །སྙམ་དུ་སེམས་ཤིང་དེ་སྐད་ཀྱང་སྨྲ་བ་དེ་ཞེས་
ཁོ་བོའི་འདོད་པ་བརྗོད་ནས། དེས་ནི་ཐེག་པ་ཆེན་པོ་མཐའ་དག་སྤངས་པ་ཡིན་ནོ། །ཐེག་པ་ཐམས་ཅད་ཀྱི་རྩ་
བ་ནི་ཐེག་པ་ཆེན་པོ་ཡིན་པས་དེ་སྤངས་ན་ཐེག་པ་ཐམས་ཅད་སྤངས་པར་འགྱུར་རོ། །འདི་ལྟར་ཅི་ཡང་མི་
བསམ་མོ་ཞེས་སྨྲ་བ་ནི། ཡང་དག་པར་སོ་སོར་རྟོག་པའི་མཚན་ཉིད་ཀྱི་ཤེས་རབ་སྤངས་པར་འགྱུར་རོ། །ཡང་
དག་པའི་ཡེ་ཤེས་ཀྱི་རྩ་བ་ནི་ཡང་དག་པར་སོ་སོར་རྟོག་པ་ཡིན་པས་ན་དེ་སྤངས་ན་རྩ་བ་བཅད་པའི་ཕྱིར་
འཇིག་རྟེན་ལས་འདས་པའི་ཤེས་རབ་སྤངས་པར་འགྱུར་རོ། །སྦྱིན་པ་ལ་སོགས་པ་སྤྱད་པར་མི་བྱའོ། །ཞེས་
སྨྲས་པས་ཀྱང་སྦྱིན་པ་ལ་སོགས་པའི་ཐབས་ཤིན་ཏུ་ཟུར་ཕྱིན་པར་སྤངས་པ་ཡིན་ནོ། །མདོར་ན། འདི་ལྟ་སྟེ།
ཤེས་རབ་དང་ཐབས་ནི་ཐེག་པ་ཆེན་པོའོ། །
དེ་སྐད་དུའང་ག་ཡ་མགོ་རིའི་མདོ་ལས། བྱང་ཆུབ་སེམས་དཔའ་རྣམས་ཀྱི་ལམ་ནི་མདོར་བསྡུ་ན་
གཉིས་ཏེ། ཐབས་དང་ཤེས་རབ་བོ། །ཞེས་སོ། །དེ་བཞིན་གཤེགས་པའི་གསང་བ་བསྟན་པ་ལས་ཀྱང་།
ཐབས་དང་ཤེས་རབ་གཉིས་ཀྱིས་བྱང་ཆུབ་སེམས་དཔའི་ལམ་ཐམས་ཅད་བསྡུས་པར་འགྱུར་རོ། །ཞེས་འབྱུང་
སྟེ༑ དེའི་ཕྱིར་ཐེག་པ་ཆེན་པོ་སྤོང་བ་ནི་ལས་ཀྱི་སྒྲིབ་པ་ཆེན་པོར་བྱས་པར་འགྱུར་ཏོ། །དེ་བས་ན་ཐེག་པ་ཆེན་
པོ་སྤོང་བ། ཐོས་པ་ཉུང་བ། བདག་གི་ལྟ་བ་མཆོག་ཏུ་འཛིན་པ། སྐྱེ་བོ་མཁས་པ་ལ་བརྟེན་པར་མ་བྱས་པ། དེ་
བཞིན་གཤེགས་པའི་གསུང་རབ་ཀྱི་ཚུལ་མ་རྟོགས་པ། བདག་ཕུང་བར་བྱས་ནས་གཞན་ཡང་ཕུང་བར་བྱེད་ལ།
རིག་པ་དང་ལུང་དང་འགལ་བའི་དུག་གིས་བཏབ་པའི་ཚིག་ནི། མཁས་པ་དག་ལེགས་སུ་འདོད་པས་ཟས་དུག་
ཅན་བཞིན་དུ་རྒྱང་རིང་དུ་ཡོངས་སུ་སྤང་བར་བྱའོ། །ཞེས་སོགས་ལུང་དང་རིག་པ་མང་དུ་གསུངས་སོ། །སྒོམ་~257~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
རིམ་དང་པོར་ནི་ཐམས་ཅད་མཁྱེན་པ་ཉིད་མྱུར་དུ་འཐོབ་པར་འདོད་པས། མདོར་ན་སྙིང་རྗེ་དང་བྱང་ཆུབ་ཀྱི་
སེམས་དང་སྒྲུབ་པ་དང་གནས་འདི་གསུམ་ལ་འབད་པར་བྱའོ། །སངས་རྒྱས་ཀྱི་ཆོས་མ་ལུས་པའི་རྒྱུའི་རྩ་བ་
སྙིང་རྗེ་ཁོ་ན་ཡིན་པར་ཤེས་པར་བྱས་ལ་དེ་ཉིད་ལ་ཐོག་མར་བསྒོམ་མོ། །དེ་སྐད་དུ་ཆོས་ཡང་དག་པར་སྡུད་པ་
ལས་གསུངས་ཏེ། བཅོམ་ལྡན་འདས་ལ་འཕགས་པ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་
ཏོ༑ ༑བཅོམ་ལྡན་འདས། བྱང་ཆུབ་སེམས་དཔའ་ཆོས་རབ་ཏུ་མང་པོ་ལ་བསླབ་པར་མི་བགྱིའོ། །ཆོས་ཤིག་
རབ་ཏུ་བཟུང་ཞིང་རབ་ཏུ་རྟོགས་པ་བགྱིས་ན། སངས་རྒྱས་ཀྱི་ཆོས་ཐམས་ཅད་དེའི་ལག་པའི་མཐིལ་དུ་མཆིས་
པ་ལགས་སོ། །ཆོས་གཅིག་གང་ཞེ་ན། སྙིང་རྗེ་ཆེན་པོའོ། །བཅོམ་ལྡན་འདས། སྙིང་རྗེ་ཆེན་པོས་ནི་སངས་
རྒྱས་ཀྱི་ཆོས་ཐམས་ཅད་བྱང་ཆུབ་སེམས་དཔའ་རྣམས་ཀྱི་ལག་པའི་མཐིལ་དུ་མཆིས་པར་འགྱུར་ལགས་
སོ༑ ༑བཅོམ་ལྡན་འདས། དཔེར་བགྱིས་ན། འཁོར་ལོས་བསྒྱུར་བའི་འཁོར་ལོ་རིན་པོ་ཆེ་གཞི་གང་དུ་མཆིས་
པ་དེར་དཔུང་གི་ཚོགས་ཐམས་ཅད་མཆིའོ། །དེ་བཞིན་དུ་སྙིང་རྗེ་ཆེན་པོ་གང་དུ་མཆིས་པ་དེར། སངས་རྒྱས་ཀྱི་
ཆོས་ཐམས་ཅད་མཆིས་སོ། །དཔེར་བགྱིས་ན་སྲོག་གི་དབང་པོ་མཆིས་ན་དབང་པོ་གཞན་རྣམས་འབྱུང་བར་
འགྱུར་རོ། །དེ་བཞིན་དུ་སྙིང་རྗེ་ཆེན་པོ་མཆིས་ན། བྱང་ཆུབ་སེམས་དཔའི་ཆོས་གཞན་རྣམས་ཀྱང་འབྱུང་བར་
འགྱུར་རོ། །ཞེས་འབྱུང་ངོ་། །བློ་གྲོས་མི་ཟད་པའི་མདོ་ལས་ཀྱང་། བཙུན་པ་ཤཱ་རི་དྭ་ཏིའི་བུ། བྱང་ཆུབ་སེམས་
དཔའ་རྣམས་ཀྱི་སྙིང་རྗེ་ཆེན་པོ་མི་བཟད་པའོ། །དེ་ཅིའི་ཕྱིར་ཞེ་ན། སྔོན་དུ་འགྲོ་བའི་ཕྱིར་རོ། །དཔེར་ན་
དབུགས་ཕྱི་ནང་དུ་རྒྱུ་བ་ནི་མིའི་སྲོག་གི་དབང་པོའི་སྔོན་དུ་འགྲོ་བ་ཡིན་ནོ། །དེ་བཞིན་དུ་བྱང་ཆུབ་སེམས་
དཔའི་སྙིང་རྗེ་ཆེན་པོ་ནི་ཐེག་པ་ཆེན་པོ་ཡང་དག་པར་འགྲུབ་པར་བྱ་བ་ཐམས་ཅད་ཀྱི་སྔོན་དུ་འགྲོ་བ་ཡིན་
ནོ༑ ༑ཞེས་བྱ་བ་དང་། ག་ཡ་མགོ་རིར། འཕགས་པ་འཇམ་དཔལ་བྱང་ཆུབ་སེམས་དཔའ་རྣམས་ཀྱི་སྤྱོད་པའི་
རྩོམ་པ་ནི་གང་ཡིན། གནས་ནི་གང་ཡིན། འཇམ་དཔལ་གྱིས་སྨྲས་པ། ལྷའི་བུ་བྱང་ཆུབ་སེམས་དཔའ་རྣམས་
ཀྱི་སྤྱོད་པའི་རྩོམ་པ་ནི་སྙིང་རྗེ་ཆེན་པོ་པའོ། །གནས་ནི་སེམས་ཅན་ནོ། །ཞེས་པ་ལ་སོགས་ཐོག་མར་སྙིང་རྗེ་
སྒོམ་པའི་ཚུལ་ཞིབ་ཏུ་གསུངས་ནས། དེ་ལྟར་སྙིང་རྗེ་གོམས་པའི་སྟོབས་ཀྱིས། སེམས་ཅན་མ་ལུས་པ་དྲང་
བར་དམ་བཅས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་པའི་རང་བཞིན་གྱི་བྱང་ཆུབ་ཀྱི་
སེམས་སྒྲིམ་མི་དགོས་པ་ཁོ་ནར་སྐྱེ་བར་འགྱུར་ཏེ། ཆོས་བཅུ་པའི་མདོར། སེམས་ཅན་མགོན་མེད་པ་སྐྱབས་
མེད་པ། གླིང་མེད་པ་དག་མཐོང་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །ཞེས་
གསུངས་པ་དེ་ནི་སྒྲུབ་པ་དང་མི་ལྡན་ཀྱང་འབྲས་བུ་ཆེ་བར་བྱམས་པའི་རྣམ་ཐར་ལས་བཀའ་སྩལ་ཏེ། དཔེར་~258~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ན་རྡོ་རྗེ་རིན་པོ་ཆེ་ནི་ཆག་ཀྱང་གསེར་གྱི་རྒྱན་ཁྱད་པར་དུ་འཕགས་པ་ཐམས་ཅད་ཟིལ་གྱིས་གནོན་ཅིང་། རྡོ་རྗེ་
རིན་པོ་ཆེའི་མིང་ཡང་མི་འདོར་ལ་དབུལ་བ་ཐམས་ཅད་ཀྱང་བཟློག་གོ །དེ་བཞིན་དུ་ཐམས་ཅད་མཁྱེན་པ་ཉིད་
དུ་སེམས་བསྐྱེད་པའི་རྡོ་རྗེ་རིན་པོ་ཆེ་སྒྲུབ་པ་དང་མི་ལྡན་ཀྱང་། ཉན་ཐོས་དང་རང་སངས་རྒྱས་ཀྱི་གསེར་གྱི་
རྒྱན་ཐམས་ཅད་ཟིལ་གྱིས་གནོན་ཏོ། །བྱང་ཆུབ་སེམས་དཔའི་མིང་མི་འདོར་ཅིང་འཁོར་བའི་དབུལ་བ་ཡང་
ཟློག་པར་བྱེད་དོ། །ཞེས་པ་ལ་སོགས་ཕན་ཡོན་ཆེན་པོ་ལུང་དང་སྦྱར་བ་རྒྱས་པར་གསུངས་ནས། ག་ཡ་མགོ་
རིང་། བྱང་ཆུབ་ནི་སྒྲུབ་པ་སྙིང་པོར་བྱེད་པའི་བྱང་ཆུབ་སེམས་དཔའ་རྣམས་ཀྱི་ཡིན་ཏེ། ལོག་པར་སྒྲུབ་པ་སྙིང་
པོར་བྱེད་པ་རྣམས་ཀྱི་མ་ཡིན་ནོ། །ཞེས་པ་དང་། ཏིང་ངེ་འཛིན་རྒྱལ་པོར། དེ་ལྟ་བས་ན་སྒྲུབ་པ་སྙིང་པོར་
བྱའོ། །ཞེས་བྱ་བར་གཞོན་ནུ་ཁྱོད་ཀྱིས་བསླབ་པར་བྱའོ། །དེ་ཅིའི་ཕྱིར་ཞེ་ན། གཞན་དོན་དུ་སྒྲུབ་པ་སྙིང་པོར་
བྱེད་པ་ལ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རྙེད་པར་དཀའ་བ་མ་ཡིན་པའི་ཕྱིར་རོ། །ཞེས་
གསུངས་ཤིང་བྱང་ཆུབ་སེམས་དཔའི་སྒྲུབ་པ་ནི་ཕ་རོལ་ཏུ་ཕྱིན་པ་དྲུག་དང་། ཚད་མེད་པ་བཞི་དང་། བསྡུ་བའི་
དངོས་པོ་བཞི་ལ་སོགས་པ་ཡིན་པར། བློ་གྲོས་མི་ཟད་པས་བསྟན་པ་དང་། དཀོན་མཆོག་སྤྲིན་ལ་སོགས་པའི་
མདོ་སྡེ་དག་ལས་རྒྱས་པར་གསུངས་སོ། །ཞེས་ལུང་དང་སྦྱར་ཞིང་རིམ་གྱིས་སྦྱོར་ལམ་བཞི་དང་། མཐོང་སྒོམ་
གྱི་ལམ་དང་། རྫོགས་པའི་སངས་རྒྱས་ཀྱི་སྐུ་གསུམ་འཕྲིན་ལས་དང་བཅས་པ་སྒྲུབ་པའི་ཚུལ་ལེགས་པར་
གསུངས་སོ། །སྒོམ་རིམ་བར་པར། ཐམས་ཅད་མཁྱེན་པའི་ཡེ་ཤེས་མྱུར་དུ་ཐོབ་པར་འདོད་པས། དེ་ཐོབ་པར་
བྱེད་པའི་རྒྱུ་དང་རྐྱེན་རྣམས་ལ་བརྩོན་པར་བྱའོ། །དེ་ཡང་རྒྱུ་ཡང་མེད་པ་དང་། རྒྱུ་མ་ཚང་བ་དང་། རྒྱུ་ནོར་པ་
ལ་ཡུན་རིང་པོ་ཞིག་ཏུ་ནན་ཏན་བྱས་ཀྱང་འབྲས་བུ་ཐོབ་པ་མེད་དེ། བ་ལང་གི་རྭ་ལས་འོ་མ་བཞོས་པ་བཞིན་
ནོ༑ ༑འོ་ན་འབྲས་བུ་ཐམས་ཅད་མཁྱེན་པ་དེའི་རྒྱུ་དང་རྐྱེན་གང་ཡིན་ཅེ་ན། བདག་ལྟ་བུ་དམུས་ལོང་དང་འདྲ་
བས་བསྟན་པར་མི་ནུས་མོད་ཀྱི། བཅོམ་ལྡན་འདས་ཉིད་མངོན་པར་རྫོགས་པར་སངས་རྒྱས་ནས་གདུལ་བྱ་ལ་
ཇི་སྐད་དུ་བཤད་པ་དེ་ཉིད་བཀས་བཤད་པར་བྱ་སྟེ། གསང་བ་པའི་བདག་པོ། ཐམས་ཅད་མཁྱེན་པའི་ཡེ་ཤེས་
དེ་ནི་སྙིང་རྗེའི་རྩ་བ་ལས་བྱུང་བ་ཡིན། བྱང་ཆུབ་སེམས་ཀྱི་རྒྱུ་ལས་བྱུང་བ་ཡིན། ཐབས་ཀྱིས་མཐར་ཕྱིན་པ་
ཡིན་ནོ་ཞེས་འབྱུང་ངོ་། དེའང་སྙིང་རྗེ་ཆེན་པོ་བསྐྱེད་ནས་བྱང་ཆུབ་སེམས་དཔའ་རྣམས་སེམས་ཅན་ཐམས་ཅད་
གདོན་ཕྱིར་ངེས་པའི་དམ་འཆའ་བར་འགྱུར་རོ། །དེ་ནས་བདག་ཉིད་ལ་ལྟ་བ་སྤངས་ནས་ཤིན་ཏུ་བྱ་དཀའ་ཞིང་
རྒྱུན་མི་ཆད་པ་ལ་ཡུན་རིང་པོ་སྒྲུབ་པའི་བསོད་ནམས་དང་ཡེ་ཤེས་ཀྱི་ཚོགས་ལ་འཇུག་གོ། །དེས་ན་ཐམས་ཅད་
མཁྱེན་པའི་ཡེ་ཤེས་ཀྱི་རྩ་བ་སྙིང་རྗེ་ཆེན་པོ་ཁོ་ན་ཡིན་པས་ཐོག་མ་ཉིད་དུ་སྙིང་རྗེ་གོམས་པར་བྱའོ། །ཞེས་~259~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བཏང་སྙོམས་སྒོམ་པ་ནས་བརྩམས་ཏེ་གསལ་བར་བསྟན་ནས། བྱང་ཆུབ་ཀྱིས་སེམས་ནི་རྣམ་པ་གཉིས་ལས་
ཀུན་རྫོབ་པ་ནི་སེམས་ཅན་ཐམས་ཅད་འཁོར་བ་ལས་གདོན་པར་དམ་བཅས་ཏེ། རྫོགས་པའི་སངས་རྒྱས་སུ་
གྱུར་ཅིག་ཅེས་འདོད་པའི་སེམས་དང་པོར་བསྐྱེད་པ་པོ།
དེ་ཡང་ཚུལ་ཁྲིམས་ཀྱི་ལེའུ་ལས་བསྟན་པའི་ཆོ་ག་བཞིན་དུ་བསྐྱེད་ནས་དོན་དམ་བྱང་ཆུབ་ཀྱི་སེམས་
འཛིན་ལས་འདས་པ་སྤྲོས་པ་མཐའ་དག་དང་བྲལ་བ། ཤིན་ཏུ་གསལ་བ་དོན་དམ་པ་པའི་སྤྱོད་ཡུལ་དྲི་མ་མེད་
པ༑ རླུང་མེད་པའི་མར་མེའི་རྒྱུན་ལྟར་མི་གཡོ་བའོ། །དེ་གྲུབ་པ་ནི་གུས་པར་ཡུན་རིང་དུ་ཞི་གནས་དང་ལྷག་
མཐོང་གི་རྣལ་འབྱོར་གོམས་པ་ལས་འགྱུར་ཏེ། དགོངས་པ་ངེས་འགྲེལ་དུ། བྱམས་པ། གང་ཡང་ཉན་ཐོས་
རྣམས་ཀྱིའམ་བྱང་ཆུབ་སེམས་དཔའ་རྣམས་ཀྱིའམ་དེ་བཞིན་གཤེགས་པ་རྣམས་ཀྱི་དགེ་བའི་ཆོས་འཇིག་རྟེན་
པ་ལ་འཇིག་རྟེན་ལས་འདས་པ་ཐམས་ཅད་ཀྱང་ཞི་གནས་དང་ལྷག་མཐོང་གི་འབྲས་བུ་ཡིན་པར་རིག་པར་
བྱའོ། །ཞེས་གསུངས་པ་ལྟར་ཞི་གནས་ལྷག་མཐོང་གི་ངོས་འཛིན་དང་སྒོམ་ཚུལ་རྒྱས་པར་གསུངས་སོ། །ཟུང་
དུ་འབྲེལ་བ་ཐོབ་པའི་ཆོས་རྣམ་པར་མི་རྟོག་པ་དང་བཅས་པ་དང་། རྣམ་པར་མི་རྟོག་པའི་གཟུགས་བརྙན་ལ་
དམིགས་པའི་ཏིང་ངེ་འཛིན་ནོ། །དེ་ལ་ཐུན་བཞི་ལ་སོགས་པ་ཇི་ལྟར་འདོད་ཀྱི་བར་དུ་གནས་ནས་ལྡང་བར་
བྱས་ཏེ་དོན་རབ་ཏུ་འབྱེད་པའི་བསམ་གཏན་ནོ། །བསམ་གཏན་དེ་ཡང་རྣམ་པ་ཐམས་ཅད་ཀྱི་མཆོག་དང་ལྡན་
པའི་སྟོང་པ་ཉིད་མངོན་པར་བསྒྲུབས་ཤིང་། ཏིང་ངེ་འཛིན་དུ་བྱེད་པ་ནི་དེ་བཞིན་ལ་དམིགས་པའི་བསམ་
གཏན་ནོ། །དེ་ནས་མི་གནས་པའི་མྱ་ངན་ལས་འདས་པ་ཐོབ་སྟེ། ཤེས་རབ་ཀྱི་སྟོབས་ཀྱིས་ནི་འཁོར་བར་མི་
ལྟུང་ལ། ཐབས་ཀྱི་སྟོབས་ཀྱིས་ནི་མྱ་ངན་ལས་འདས་པར་ཡང་མི་ལྟུང་བའི་ཕྱིར་རོ། །དཔལ་མཆོག་དང་པོ་
ལས། ཤེས་རབ་ཀྱི་ཕ་རོལ་ཏུ་ཕྱིན་པ་ནི་མ་ཡིན་ནོ། །ཐབས་ལ་མཁས་པ་ནི་ཕ་ཡིན་ནོ། །ཞེས་པ་དང་། དྲི་མ་
མེད་པར་གྲགས་པས་བསྟན་པ། བྱང་ཆུབ་སེམས་དཔའ་རྣམས་ཀྱི་འཆིང་བ་ནི་གང་ཞིག་ཡིན། ཐར་པ་ནི་གང་
ཞིག་ཡིན་ཅེ་ན། ཐབས་མེད་པར་སྲིད་པར་འགྲོ་བ་ཡོངས་སུ་འཛིན་པ་ནི་བྱང་ཆུབ་སེམས་དཔའི་འཆིང་
བའོ། །ཐབས་ཀྱིས་སྲིད་པའི་འགྲོ་བར་འགྲོ་བ་འདི་ནི་ཐར་པའོ། །ཤེས་རབ་མེད་པར་སྲིད་པར་འགྲོ་བ་ཡོངས་
སུ་འཛིན་པ་ནི་བྱང་ཆུབ་སེམས་དཔའི་འཆིང་བའོ། །ཤེས་རབ་ཀྱིས་སྲིད་པའི་འགྲོ་བར་འགྲོ་བ་འདི་ནི་ཐར་
པའོ། །ཞེས་པ་ལ་སོགས་པའི་ལུང་དང་སྦྱར་ནས་ཐབས་ཤེས་ཟུང་འབྲེལ་དུ་ཉམས་སུ་བླངས་པས་སངས་རྒྱས་
འགྲུབ་པའི་ཚུལ་ལེགས་པར་གསུངས་སོ། །སྒོམ་རིམ་ཐ་མར་ཡང་། ཞི་གནས་དང་ལྷག་མཐོང་ཟུང་འཇུག་ཏུ་
སྒྲུབ་པའི་ཚུལ་ལེགས་པར་གསུངས་ནས། དྲི་མ་མེད་པར་གྲགས་པས་བསྟན་པར། ཀྱེ་གྲོགས་པོ་དག །དེ་~260~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བཞིན་གཤེགས་པའི་སྐུ་ནི་བསོད་ནམས་བརྒྱ་ཕྲག་དུ་མ་ལས་ངེས་པར་སྐྱེས་པའོ། །དགེ་བའི་ཆོས་ཐམས་ཅད་
ལས་ངེས་པར་སྐྱེས་པའོ། །དགེ་བའི་ལས་ཚད་མེད་པ་ལས་ངེས་པར་སྐྱེས་པའོ། །ཞེས་པ་ལ་སོགས་རྒྱ་ཆེར་
འབྱུང་བས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་བ་དང་མཆོད་པ་
དང་བསྟོད་པ་དང་འཕགས་པ་བཟང་པོ་སྤྱོད་པ་ལ་སོགས་པའི་སྨོན་ལམ་གདབ་པ་དང་། སྦྱིན་པ་ལ་སོགས་
པའི་བསོད་ནམས་ཀྱི་ཚོགས་སྒྲུབ་པ་ལ་བརྩོན་པར་བྱ་ཞིང་། སྟོང་ཉིད་སྙིང་རྗེའི་སྙིང་པོ་ཅན་གྱི་བླ་ན་མེད་པའི་
བྱང་ཆུབ་ཏུ་བསྔོ་བར་བྱའོ། །ཞེས་པ་ལ་སོགས་པ་བསམ་གྱིས་མི་ཁྱབ་པ་གསུངས་སོ། །
དེ་ཡི་ཇི་སྐད་གསུངས་པ་བཞིན། །ཕྱིས་ནས་ཐམས་ཅད་བདེན་པར་གྱུར། །རྒྱ་ནག་ལུགས་དེ་ནུབ་
མཛད་ནས། །རིམ་གྱིས་པ་ཡི་ཆོས་ལུགས་སྤེལ། །ཅེས་པ། སྡོམ་བརྩོན་དམ་པ་ཞི་བ་འཚོས། ཇི་ལྟར་ལུང་
བསྟན་པ་བཞིན་ཐེག་པ་ཆེན་པོའི་ཆོས་ལ་རྒྱ་གར་དང་རྒྱ་ནག་གི་ལུགས་གཉིས་བྱུང་བ་ལ། རྒྱ་ནག་མཁན་པོའི་
ལུག་གཅིག་ཆར་བའི་ཆོས་ལོག་ལུང་རིགས་རྣམ་དག་གིས་སུན་ཕྱུང་སྟེ། རྒྱལ་བ་སྲས་བཅས་ཀྱི་བཞེད་གཞུང་
རིམ་གྱིས་པའི་ཆོས་ལུགས་རྒྱས་པར་མཛོད། སྔོན་ཆོས་རྒྱལ་ཡོན་མཆོད་རྣམས་ཀྱིས་གངས་རིའི་ཁྲོད་འདིར་
སངས་རྒྱས་ཀྱི་བསྟན་པའི་དབུ་བརྙེས་པ་དང་། སྲོལ་བཏོད་པ་དང་། ཆོས་མིན་ཚར་གཅོད་པའི་མཛད་སྲོལ་ངོ་
མཚར་རྨད་དུ་བྱུང་བ་རྣམས་ལ་ལེགས་པར་བསམ་ནས་བཀའ་དྲིན་ཆེན་པོའི་རྗེས་སུ་དྲན་པར་བྱས་ཏེ། དེ་
རྣམས་ཀྱི་དྲིན་ལན་དུ་དམ་པའི་ཆོས་ཅི་ནུས་སྒྲུབ་ཅིང་རྗེས་སུ་ཡི་རང་བསྒོམ་པར་རིགས་ཏེ། ཀླུ་ཡི་རྒྱལ་པོའི་
རྟོགས་བརྗོད་དུ། བྱས་པ་ཤེས་ཤིང་བྱས་པ་བཟོ། །བྱས་པ་ཆུ་ཟོས་མི་གཏོང་ན། །ལྷ་མིའི་དཔལ་དགོན་ཉེ་བར་
གནས། །ཞེས་གསུངས་ཤིང་། །ལུང་ལས་ཀྱང་། །མི་གང་བྱས་པ་མི་བཟོ་བ། །དེ་ནི་བདག་གི་ཁུར་ཆེན་ཡིན། །ཞེས་
པ་དང་། ཤེར་ཕྱིན་དུ། བྱང་ཆུབ་སེམས་དཔའ་ལ་ཕན་པ་ཆུང་ངུ་གཅིག་བྱས་པའང་བླ་ན་མེད་པའི་བྱང་ཆུབ་ཀྱི་
བར་དུ་ཆུད་མི་སོན་ན། མང་པོ་ལྟ་སྨོས་ཀྱང་ཅི་དགོས་ཞེས་གསུངས་སོ། །ཆོས་རྗེ་ཉིད་ཀྱི་ཞལ་སྔ་ནས། སྡོམ་
བརྩོན་དམ་པ་དཔལ་ལྡན་ཞི་བ་འཚོ། །བརྟུལ་ཞུགས་གྲུབ་པ་པདྨ་འབྱུང་གནས་དཔལ། །བློ་གསལ་དབང་པོ་
པདྨའི་ངང་ཚུལ་སོགས། །སྙིགས་མའི་དུས་ཀྱི་རྒྱལ་བ་གཉིས་པ་ཡིན། །བདེ་གཤེགས་བསྟན་པའི་རིང་ལུགས་
བླ་ན་མེད། །ཞུ་ཆེན་བསྒྱུར་བྱེད་མཆན་བུའི་གནས་འདུག་པའི། །སྐད་གཉིས་སྨྲ་བ་བློ་གྲོས་གསལ་ལྡན་པ། །དེ་
དག་བདག་ཅག་རྣམས་ཀྱི་མིག་ཏུ་གྱུར། །མི་ཡི་དབང་པོ་ཆོས་བཞིན་ས་སྐྱོང་པ། །རྣམ་དཔྱོད་བློ་ཅན་དེས་པས་
འགྲོ་བ་འདུལ། །དཔའ་མཛངས་བློན་པོའི་ཚོགས་ཀྱིས་ཡོངས་བསྐོར་ནས། །སྐྱེ་དགུ་འདི་དག་བུ་བཞིན་
ལེགས་པར་བསྐྱངས། །ཞེས་བཀའ་དྲིན་རྗེས་སུ་དྲན་པའི་བསྔགས་པ་མཛད་དོ། །~261~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གསུམ་པ་ཆོས་ལོག་གི་རོ་ལངས་ཚུལ་ནི། ཕྱིས་ནས་རྒྱལ་ཁྲིམས་ནུབ་པ་དང་། །རྒྱ་ནག་མཁན་པོའི་
གཞུང་ལུགས་ཀྱི། །ཡི་གེ་ཙམ་ལ་བརྟེན་ནས་ཀྱང་། །དེ་ཡི་མིང་འདོགས་གསང་ནས་ནི། །ཕྱག་རྒྱ་ཆེན་པོར་
མིང་བསྒྱུར་ནས། །ད་ལྟའི་ཕྱག་རྒྱ་ཆེན་པོ་འདི། །ཕལ་ཆེར་རྒྱ་ནག་ཆོས་ལུགས་ཡིན། །ཞེས་པ། འགོང་པོ་
གནམ་ཐེའུའི་བུ་དུམ་བཙན་གླང་དར་མས། བློན་པོ་ངན་པ་རྒྱལ་ཏོ་རེ་དང་། ཅོག་རོ་ལེགས་སྒྲ་ལ་སོགས་པ་
དང་གྲོས་ངན་བཤམས་ཏེ། མངའ་བདག་ཁྲི་སྲོང་ལྡེ་བཙན་རལ་པ་ཅན་བསྐྲོངས་ནས། བོད་ཡུལ་གྱི་ཆོས་
ཁྲིམས་དང་རྒྱལ་ཁྲིམས་གཉིས་ཀ་བཤིག །གླང་དར་མའང་ལྷ་ལུང་དཔལ་གྱི་རྡོ་རྗེས་བསད། དེ་རྗེས་སུ་ཡུམ་
བརྟན་དང་འོད་སྲུང་འཁྲུགས་ནས་བོད་ཡུལ་ཕུང་པར་གྱུར་པའི་ཚེ་ཧྭ་ཤང་གི་ཆོས་ལུགས་འགའ་ཞིག་ཡི་གེ་
བཀོད་པ་འགའ་ཞིག་གཏེར་ནས་ཐོན་པ་ལ་བརྟེན་ནས་བླུན་པོ་ཆོས་དད་ཅན་གདམ་ངག་འབོགས་པ་ལ་སྤྲོ་
བས་ཕྱག་རྒྱ་ཆེན་པོའི་མིང་བཏགས་ནས་བཤད་དེ། བསྟན་པ་ཕྱི་དར་གྱི་ལོ་པཎ་མཁས་པ་རྣམས་ཀྱི་ཆོས་
ལུགས་ལེགས་པར་མ་དར་བའི་སྐབས་སུ་ཆོས་ཡིན་མ་ཡིན་ཤན་འབྱེད་པ་མཁས་པ་མ་བྱུང་པས། བསོད་
ནམས་ཆུང་བའི་སེམས་ཅན་འགའ། །ལྷ་སྐལ་ཆད་པས་འབྱུང་པོ་སྒྲུབ། །ཅེས་པ་ལྟར། ཕྱག་རྒྱ་ཆེན་པོའི་གདམ་
ངག་གི་མིང་ལ་འཁྲུལ་བས་དར་བར་གྱུར་ཏོ། །འབུམ་ལས། ཆོས་ཐམས་ཅད་ནི་ནམ་མཁའི་ངང་ཚུལ་ཅན་ནོ་
ཞེས་བྱ་བར་སེམས་ཅན་རྣམས་ལ་ཆོས་སྟོན་ཏོ། །ཞེས་པའི་འདྲེས་གསུངས་པ་ལ་བརྟེན་ནས། སེམས་ངོ་འཕྲོད་
ཉལ་བས་ཆོག་ཅེས་པའི་ངོ་འཕྲོད་ལ། ཆོས་ཐམས་ཅད་སེམས་སུ་ངོ་སྤྲོད། སེམས་ནམ་མཁའ་དཔེར་བླངས་
ནས་ངོ་སྤྲོད། ནམ་མཁའ་ཅི་ཡང་མེད་པའི་སྟོང་ཉིད་དུ་ངོ་སྤྲོད་པའི་ཕྱག་རྒྱ་ཆེན་པོ་ངོ་སྤྲོད་གསུམ་པར་གྲགས་
པ་དང་། སེམས་ལ་སེམས་མ་མཆིས་ཏེ་རང་བཞིན་འོད་གསལ་བའི་སླད་དུའོ། །ཞེས་པའི་ལུང་ལ་བརྟེན་ནས་
རིག་པ་གསལ་ཙམ་འདི་ལ་བདེ་བར་ཞེན་པ་དང་། གསལ་བར་ཞེན་པ་དང་། མི་རྟོག་པར་ཞེན་པ་སྟེ་གོལ་བ་
གསུམ་བཅད་ནས་གཤིས་ལ་ཤོར་བ་དང་། སྒོམ་དུ་ཤོར་བ་དང་། ལམ་དུ་ཤོར་བ་དང་། རྒྱས་འདེབས་སུ་ཤོར་
བ་སྟེ་ཤོར་བ་བཞི་སྤངས་ནས་སོ་མ་དེ་མ་བཅོས་པ་དང་ལྷུག་པ་དང་འབོལ་ལེ་ཤིག་གེར་འཇོག་ལུགས་བཞི་
ཉམས་སུ་ལེན་པ་ཡིན་ཏེ། འཇུར་བུས་བཅིངས་པའི་སེམས་ཉིད་འདི། །སློད་ན་གྲོལ་བར་ཐེ་ཚོམ་མེད། །བྲམ་
ཟེ་སྐུད་པ་འཁལ་བ་ལྟར། །སོ་མ་མ་བཅོས་ལྷུག་པར་ཞོག །ཅེས་བྲམ་ཟེ་ཆེན་པོས་གསུངས་པའི་ཉམས་ལེན་
ཡིན་ཞེས་ཟེར་བ་དེ། ཆོས་རྗེ་ཉིད་ཀྱིས་ཕྱོགས་བཅུ་སངས་རྒྱས་དང་བྱང་ཆུབ་སེམས་དཔའ་ལ་ཞུ་བའི་འཕྲིན་
ཡིག་ལས། དཔེ་མ་གྲུབ་ཅིང་དོན་ནོར་པར་གསུངས་ཏེ། འདི་དོན་བརྟགས་པས་འདི་ལྟར་མཐོང་། །སོ་མར་
བཞག་ན་བལ་ཉིད་ཡིན། །སྐུད་པར་བྱས་ན་བཅོས་པར་འགྱུར། །དེ་ཕྱིར་འདི་ལ་དཔེ་སྐྱོན་ཡོད། །དོན་གྱི་སྐྱོན་~262~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཡང་འདི་ལྟར་མཐོང་། །གོལ་བ་གསུམ་པོ་བཅད་ཙམ་གྱིས། །ཕྱག་རྒྱ་ཆེན་པོར་འགྱུར་ན་ནི། །ཉན་ཐོས་འགོག་
པའང་དེར་འགྱུར་རོ། །ཤོར་པ་བཞི་པོ་སྤངས་ཉམས་པའི། །རྣམ་རྟོག་ཕྱག་རྒྱ་ཆེན་པོ་མིན། །རྟོགས་པ་མེད་ན་
སྤོང་མི་ནུས། །རྟོགས་པ་མེད་ཀྱང་སྤོང་ནུས་ན། །སེམས་ཅན་ཀུན་ལ་འབད་མེད་དུ། །ཕྱག་རྒྱ་ཆེན་པོ་ཅི་མི་
སྐྱེ༑ ༑ཞེས་གསུངས་སོ། །བྲམ་ཟེ་ཆེན་པོའི་གསུང་རྐང་པ་དང་པོ་གཉིས་ཚད་མ་ཡིན་ལ། ཕྱི་མ་གཉིས་བརྫུན་
ཡིན་ནོ། །དགག་པ་རྒྱས་པར་སྒོམ་རིམ་གསུམ་པར་གསུངས་པས་ཤེས་ཤིང་། འདི་ནི་ཧྭ་ཤང་གི་བསམ་གཏན་
ཉལ་ཆོག་གི་ཉམས་ལེན་ཡིན་པར་ཐེ་ཚོམ་མེད་དོ། །དེས་ན་ཕྱག་རྒྱ་ཆེན་པོ་ལ་ཉམས་ལེན་མཛད་པ་རྣམས་
ཀྱིས། སངས་རྒྱས་ཀྱི་བཀའ་དང་གྲུབ་ཐོབ་ཀྱི་གསུངས་ལས་ལེགས་པར་ཐོས་བསམ་མཛད་ནས་དགོངས་པ་
མ་ནོར་བར་གཏན་ལ་ཕེབས་པ་དང་ཉམས་ལེན་མཛད་པ་གལ་ཆེ་ཤིང་། ཁྱི་བཙལ་བརྒྱུགས་སུ་མ་སོང་བ་བྱེད་
འཚལ་ལོ། །
ལྔ་པ་ནི། ནཱ་རོ་དང་ནི་མཻ་ཏྲི་པའི། །ཕྱག་རྒྱ་ཆེན་པོ་གང་ཡིན་པ། །དེ་ནི་ལས་དང་ཆོས་དང་ནི། །དམ་
ཚིག་དང་ནི་ཕྱག་རྒྱ་ཆེ། །གསང་སྔགས་རྒྱུད་ནས་ཇི་སྐད་དུ། །གསུངས་པ་དེ་ཉིད་ཁོང་བཞེད་དོ། །ཞེས་པ། བླ་
མ་ནཱ་རོ་དང་མཻ་ཏྲི་པའི་ལུགས་ཀྱི་ཕྱག་རྒྱ་ཆེན་པོ་མར་པ་ལོ་ཙྪ་ལ་གནང་བ་དེ་ཉིད་ལས་དང་ཆོས་དང་དམ་ཚིག་
གི་ཕྱག་རྒྱ་དང་། བཞི་པ་ཕྱག་རྒྱ་ཆེན་པོ་གསང་སྔགས་བླ་ན་མེད་པའི་རྒྱུད་ཀྱི་དགོངས་པ་མ་ནོར་བ་ཡིན་ཏེ། མཻ་
ཏྲི་པའི་དེ་ཉིད་ཉི་ཤུ་ལས། ལས་དང་དམ་ཚིག་ཕྱག་རྒྱ་གཉིས། །འཁོར་ལོ་རྫོགས་པར་སྒོམ་པ་ཉིད། །ཐ་མའི་
བྱང་ཆུབ་སྒོམ་པ་ནི། །དག་པའི་དེ་ཉིད་ཕྱིར་ཕྱོགས་པའི། །ཡེ་ཤེས་ཕྱག་རྒྱ་མཉམ་སྦྱོར་བས། །འཇམ་པའི་རྡོ་རྗེ་
ལ་སོགས་གཙོ། །བདེ་མིན་བརྫུན་མིན་རྣམ་པར་ནི། །བདག་ཉིད་སྒོམ་པ་འབྲིང་པོའོ། །བདག་བྱིན་བརླབ་
པའི་གོ་འཕང་གང་། །དེ་ཉིད་རྟོགས་པར་མི་ནུས་ཕྱིར། །དེ་དག་ལ་ནི་རིམ་པ་ཡིས། །བྱང་ཆུབ་སྒྲུབ་པའི་ལམ་
བསྟན་ཏོ། །ལྷ་ལ་མངོན་པར་ཞེན་ན་ནི། །དེ་ལ་བག་ཆགས་ཅི་སྟེ་མེད། །བག་ཆགས་ཉིད་ནི་རྣམ་དག་ན། །ཐམས་
ཅད་དུ་ཡང་དེ་བཞིན་ནོ། །དེ་ཉིད་མཐོང་བའི་རྣལ་འབྱོར་པ། །ཕྱག་རྒྱ་ཆེན་པོ་ལ་གཞོལ་བ། །ཐམས་ཅད་
དངོས་པོའི་རང་བཞིན་གྱིས། །དབང་པོ་དམ་པ་གནས་པར་བྱ། །ངོ་བོ་ཉིད་བདེན་གང་ཐོབ་པས། །རྣམ་པར་
རྟོག་པ་ཐམས་ཅད་སྤངས། །གང་ཕྱིར་འགྲོ་བ་འདི་དེ་ཉིད། །དེ་ཕྱིར་ཐམས་ཅད་དྲི་མ་མེད། །ཅེས་པ་ལ་སོགས་
པ་དང་། ཐེག་ཆེན་ཉི་ཤུ་པར། ཟུང་འཇུག་གོ་འཕང་བསྐྱོད་པ་པོ། །རྣམ་པ་ཀུན་གྱི་མཆོག་ལྡན་པ། །མཚན་ཉིད་
མེད་ཅིང་འདུས་མ་བྱས། །གཉུག་མའི་སྐུ་ལ་བདག་ཕྱག་འཚལ། །ཞེས་གསུངས་པས། ཐོག་མར་ལས་དང་པོ་
པའི་རྣལ་འབྱོར་པ་དབང་པོ་ཐ་མ་ལས་ཀྱི་ཕྱག་རྒྱ་དང་། དམ་ཚིག་གི་ཕྱག་རྒྱ་ལ་བརྟེན་ནས་རྩ་རླུང་གི་རྣལ་~263~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འབྱོར་དང་། དེ་ནས་དབང་པོ་འབྲིང་པོ་ཆོས་དང་ཡེ་ཤེས་ཀྱི་ཕྱག་རྒྱ་ལ་བརྟེན་ནས་དབང་གསུམ་པའི་ལམ་
སྒོམ་ཞིང་། ལྷ་སྐུ་སྒྱུ་མ་ལྟ་བུ་སྒྱུ་ལུས་རིམ་པ་མངོན་དུ་གྱུར་ནས་དེ་ལ་ཞེན་པའི་བག་ཆགས་སྦྱང་པའི་ཕྱིར་འོད་
གསལ་སྒོམ་ཞིང་། དེ་ལས་ལངས་ཏེ་ཟུང་འཇུག་ཕྱག་རྒྱ་ཆེན་པོ་དངོས་པོ་ཐམས་ཅད་ལ་ཁྱབ་པའི་རང་བཞིན་
དབང་པོ་རབ་ཀྱི་ལམ་སྒོམ་པ་ཡིན་ནོ། །དེ་ལ་ལྷན་སྐྱེས་པའི་རང་བཞིན་ཞེས་ཀྱང་གསུངས་ཏེ་དོན་གཅིག་གོ། །ནཱ་
རོ་པས་ཀྱང་། དཔེའི་ཡེ་ཤེས་ལྷན་ཅིག་སྐྱེས་པ་ཉམས་སུ་མྱོང་བ་ངོས་བཟུང་ནས་བསྒོམས་པས་དོན་གྱི་ཡེ་ཤེས་
ལྷན་ཅིག་སྐྱེས་པ་མངོན་དུ་བྱེད་པར་བཞེད་དོ། །དེའི་དོན་ནི་གཤིན་རྗེ་གཤེད་དམར་པོའི་རྒྱུད་དུ། འདིར་ནི་
ཤེས་རབ་ཡེ་ཤེས་གང་། །མངོན་པར་དབང་བསྐུར་བཞི་པ་རུ། །བྱིས་པའི་སྐྱེ་བོ་སྨྲ་བར་འགྱུར། །དེ་ནི་སླར་
ཡང་དེ་བཞིན་ཅེས། །བཞི་པ་དེ་ཉིད་གསུམ་པ་རུ། །དེ་བཞིན་བྱས་པར་མི་འགྱུར་ཏེ། །དང་པོའི་ཡན་ལག་ལས་
སླར་ཡང་། །སྨོས་པ་སྐྱོན་འགྱུར་དེ་བཞིན་དུ། །བྱིས་པ་རྣམས་ཀྱིས་རྒྱུ་གསུམ་པ། །གང་ཡིན་འབྲས་བུ་བཞི་པ་
སྟེ༑ ༑རྒྱུ་འབྲས་དབྱེ་བ་མེད་པའི་ཕྱིར། །བཞི་པའང་གསུམ་པར་གྲུབ་བོ་ཞེས། །སྔར་བརྗོད་དོན་དམ་བདེན་པ་
ཉིད། །ཅེས་ཤིན་ཏུ་གསལ་བར་གསུངས་པས་དབང་གསུམ་པའི་ལྷན་ཅིག་སྐྱེས་པའི་དགའ་བ་དེ་ནི་ཀུན་རྫོབ་
ཀྱི་བདེན་པ་ཡིན་ལ། དེའི་འབྲས་བུར་གྱུར་པ་ལྷན་ཅིག་སྐྱེས་པའི་དགའ་བ་ཟུང་འཇུག་གི་ཡེ་ཤེས་དེ་ནི་དོན་
དམ་པའི་བདེན་པ་ཡིན་ནོ་ཞེས་བརྗོད་དོ། །རྒྱུ་འབྲས་རང་བཞིན་དབྱེར་མེད་པའི་ཕྱིར་བཞི་པ་དེ་ཡང་གསུམ་
པ་དེ་བཞིན་ནོ་ཞེས་གསུངས་པ་ཡིན་ལ། ཕྱག་རྒྱ་ཆེན་པོའི་ཡེ་ཤེས་མཚན་ཉིད་པ་ནི་དབང་གསུམ་པའི་སྐབས་
སུ་མི་འབྱུང་སྟེ། གལ་ཏེ་འབྱུང་ན་དེ་ཉིད་དབང་བཞི་པར་འགྱུར་བའི་ཕྱིར་རོ། །དེས་ན་ཨི་ནྡྲ་བོ་དྷིའི་ཞལ་སྔ་
ནས། དབང་པོ་གཉིས་འབྱུང་བདེ་བ་ནི། །དེ་ཉིད་ཡིན་ཞེས་སྐྱེ་ངན་སྨྲ། །དེ་ནི་བདེ་ཆེན་དེ་ཉིད་དུ། །རྒྱལ་བ་
མཆོག་གིས་མ་གསུངས་སོ། །ཞེས་ལོག་པར་རྟོག་པ་བཀག་པ་ཡིན་ནོ། །མཻ་ཏྲི་པའི་ལྷན་སྐྱེས་གྲུབ་པར་
ཡང་། །གང་ཕྱིར་ལྷན་ཅིག་སྐྱེས་མ་བཅོས། །དེ་ཕྱིར་འདོགས་མེད་ལྷན་ཅིག་སྐྱེས། །ཞེས་དཔེའི་ཡེ་ཤེས་དབང་
པོ་གཉིས་བྱུང་གི་བཅོས་མ་ཡིན་ལ། དོན་གྱི་ཡེ་ཤེས་ནི་རང་བྱུང་གི་ཡེ་ཤེས་མ་བཅོས་པ་ཡིན་ནོ། །འདི་ལའང་
དེང་སང་གསང་སྔགས་འཆོལ་བར་སྤྱོད་པ་མང་དུ་ཡོད་དེ། སྐྱེས་བུ་དམ་པ་རྣམས་ཀྱིས་རྗེས་སུ་གཟུང་བར་
བྱའོ། །
འཕགས་པ་ཀླུ་སྒྲུབ་ཉིད་ཀྱིས་ཀྱང་། །ཕྱག་རྒྱ་བཞི་པར་འདི་སྐད་གསུངས། །ལས་ཀྱི་ཕྱག་རྒྱ་མི་ཤེས་
པས། །ཆོས་ཀྱི་ཕྱག་རྒྱའང་མི་ཤེས་ན། །ཕྱག་རྒྱ་ཆེན་པོའི་མིང་ཙམ་ཡང་། །རྟོགས་པ་ཉིད་ནི་མི་སྲིད་
གསུངས། །ཞེས་པ། ཕྱག་རྒྱ་ཆེན་པོ་སྟོན་པའི་གཞུང་ཨི་ནྡྲ་བོ་དྷིས་མཛད་པའི་ཡེ་ཤེས་གྲུབ་པ་དང་། ཡན་ལག་~264~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མེད་པའི་རྡོ་རྗེས་མཛད་པའི་ཐབས་ཤེས་གྲུབ་པ། པདྨ་བཛྲའི་གསང་བ་གྲུབ་པ། ཌོཾ་བི་པའི་ལྷན་ཅིག་སྐྱེས་པ་
གྲུབ་པ། དཔལ་ཆེན་པོའི་གཉིས་མེད་གྲུབ་པ། དྷ་རི་ཀ་པའི་གསང་བའི་དེ་ཁོ་ན་ཉིད་དགུ། རྣལ་འབྱོར་མ་ཙི་
ཏིས་མཛད་པའི་དངོས་པོ་གསལ་བའི་དེ་ཉིད་གྲུབ་པ་སྟེ་གྲུབ་པ་སྡེ་བདུན་དང་བྲམ་ཟེ་ཆེན་པོ་དྷྭ་ཧ་མཛོད་ཀྱི་གླུ།
ཏོག་ཙེ་པའི་བསམ་མི་ཁྱབ། ལྷན་སྐྱེས་རྡོ་རྗེའི་གནས་པ་བསྡུས་པ། ཨཱརྻ་དེ་བའི་སེམས་ཀྱི་སྒྲིབ་སྦྱོང་། དེ་བ་
ཙནྡྲ་ཏྲའི་ཤེས་རབ་ཡེ་ཤེས་གསལ་བ། འཕགས་པ་ཀླུ་སྒྲུབ་ཀྱིས་མཛད་པའི་ཕྱག་རྒྱ་ཆེན་པོ་བཞི་པ་སྟེ། སྙིང་པོ་
སྐོར་དྲུག་ཏུ་གྲགས་པ་རྣམས་ལས་ཕྱག་རྒྱ་ཆེན་པོ་སྒྲོ་སྐུར་གྱི་མཐའ་ཆོད་པར་ཞིབ་ཏུ་གཏན་ལ་ཕབ་ཅིང་། ཕྱག་
རྒྱ་བཞི་པར། ལས་ཀྱི་ཕྱག་རྒྱའི་ཉམས་ལེན་མི་ཤེས་པས། ཆོས་ཀྱི་ཕྱག་རྒྱ་རྒྱུད་ལ་བསྐྱེད་ཚུལ་མི་ཤེས་པས། དེ་
མ་ཤེས་ན་དམ་ཚིག་གི་ཕྱག་རྒྱའི་དོན་མི་གོ་ཞིང་། ཕྱག་རྒྱ་ཆེན་པོའི་སྒྲ་དོན་ཙམ་ཡང་ལེགས་པར་མི་ཤེས་པར་
གསུངས་ཏེ། དེ་རྣམས་དབང་བཞི་དང་རིམ་པ་བཞིན་སྦྱོར་བ་དང་། འབྲས་བུ་སྐུ་བཞི་དང་སྦྱོར་བ་ཡོད་ནའང་།
ཕྱི་རོལ་གྱི་བུད་མེད་རྒྱུད་ནས་བཤད་པའི་མཚན་ཉིད་དང་ལྡན་པ་ལས་ཀྱི་ཕྱག་རྒྱས་ནི་དེ་ལས་བྱུང་བའི་ཡེ་ཤེས་
ལ་རྒྱས་འདེབས་པ་དང་། རྡོ་རྗེ་ལུས་ཀྱི་རྩ་འཁོར་ལོ་བཞི་རྟེན་དང་བཅས་པ་ཆོས་ཀྱི་ཕྱག་རྒྱས་ནི་དེ་ལ་བརྟེན་
པའི་ཡེ་ཤེས་ལ་རྒྱས་འདེབས་པ་དང་། ཁམས་བྱང་ཆུབ་སེམས་མ་ཉམས་པའི་དམ་ཚིག་གི་ཕྱག་རྒྱས་དེའི་ཡེ་
ཤེས་ལ་རྒྱས་འདེབས་པ་དང་། འབྲས་བུ་ཕྱག་རྒྱ་ཆེན་པོས་ཆོས་ཐམས་ཅད་ལ་རྒྱས་འདེབས་པ་དང་། ཡང་
འཇིག་རྟེན་པའི་ལམ་གྱི་ཡེ་ཤེས་ཆོས་ཀྱི་ཕྱག་རྒྱ། ཆོས་སྐུ་ཕྱག་རྒྱ་ཆེན་པོ། གཟུགས་སྐུ་གཉིས་དམ་ཚིག་ཕྱག་
རྒྱ༑ དེ་དག་ཕན་ཚུན་དུ་རྒྱས་གདབ་དང་། འདེབས་བྱེད་རོ་གཅིག་ཏུ་རྣལ་འབྱོར་པའི་རྒྱུད་ལ་སྐྱེས་པའི་ཉམས་
དང་། དངོས་པོའི་གཤིས་ལ་གནས་ཚོད་སྦྱར་ནས་ཤེས་པར་བྱའོ། །གཞི་ལམ་འབྲས་བུའི་སྟེང་དུ་ཕྱག་རྒྱ་བཞི་
གསུངས་ཚུལ་སྣ་ཚོགས་མ་ནོར་བར་ཉམས་སུ་ལེན་འཚལ་ལོ། །སློབ་དཔོན་ཨ་བྷྱ་ཀ་ར་ནི། ཕྱག་རྒྱ་བཞི་པ་ཀླུ་
སྒྲུབ་ཀྱི་གསུང་མ་ཡིན་ནོ་ཞེས་ཟེར་རོ། །
རྒྱུད་ཀྱི་རྒྱལ་པོ་གཞན་དང་ནི། །བསྟན་བཅོས་ཆེན་པོ་གཞན་ལས་ཀྱང་། །དབང་བསྐུར་དག་དང་མ་
འབྲེལ་བ། །དེ་ལ་ཕྱག་རྒྱ་ཆེན་པོ་བཀག །དབང་བསྐུར་བ་ལས་བྱུང་བ་ཡི། །ཡེ་ཤེས་ཕྱག་རྒྱ་ཆེ་རྟོགས་ན། །ད་
གཟོད་མཚན་མ་དང་བཅས་པའི། །འབད་རྩོལ་ཀུན་ལ་མི་ལྟོས་སོ། །ཞེས་པ། དུས་ཀྱི་འཁོར་ལོའི་རྒྱུད་དུ།
དབང་མངོན་དུ་མ་སོང་བར་ཡེ་ཤེས་སྐྱེ་བ་མེད་པས། ཐོག་མར་ཀུན་རྫོབ་བདེན་པ་འཇིག་རྟེན་པའི་དངོས་གྲུབ་
དོན་དུ་གཉེར་བས་བྱིས་པ་འཇུག་པའི་དབང་བདུན་ཞུ་བ་དང་། དོན་དམ་པའི་བདེན་པ་འཇིག་རྟེན་ལས་
འདས་པའི་ཕྱག་རྒྱ་ཆེན་པོ་སྒྲུབ་པའི་ཕྱིར་དབང་གོང་མ་བཞི་བསྐུར་བའི་ཚུལ་གསུངས་ཤིང་། དང་པོ་ནི་བྱིས་པ་~265~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
སྐྱེས་མ་ཐག་ཁྲུས་བྱེད་པ་ལྟར་ཡུམ་ལྔའི་ཆུ་དབང་དང་། གཙུག་ཕུད་འཇོག་པ་ལྟར་སངས་རྒྱས་ལྔའི་ཅོད་པཎ་
གྱི་དབང་དང་། རྣ་བ་འབིགས་པ་ལྟར་ནུས་པ་བཅུའི་དར་དཔྱངས་ཀྱི་དབང་དང་། དགོད་ཅིང་སྨྲ་བ་ལྟར་གཙོ་
བོ་ཡབ་ཡུམ་རྡོ་རྗེ་དྲིལ་བུའི་དབང་དང་། འདོད་ཡོན་ལ་ལོངས་སྤྱོད་པ་ལྟར་སེམས་དཔའ་སེམས་མའི་བརྟུལ་
ཞུགས་ཀྱི་དབང་དང་། མིང་འདོགས་པ་ལྟར་ཁྲོ་བོ་ཁྲོ་མོའི་མིང་དབང་དང་།
ཡི་གེ་འབྲི་ཀློག་སློབ་པ་ལྟར་རྡོ་རྗེ་སེམས་དཔའི་རྗེས་གནང་དང་བདུན་ནི། རྩ་རྒྱུད་དང་བསྡུས་བརྒྱུད་
དང་རྡོ་རྗེ་སྙིང་པོའི་འགྲེལ་པ་ལ་སོགས་པར་དག་བྱ་དག་བྱེད་ཞིབ་ཏུ་གསུངས་སོ། །གོང་མའི་དབང་ལ་སློབ་མ་
གཞུག་པའི་དབང་བཞི་དང་། རྡོ་རྗེ་སློབ་དཔོན་དུ་བྱེད་པའི་དབང་བཞི་ལུགས་གཉིས། དབང་བདུན་ཐོབ་པའི་
སློབ་མ་ལ་སྟེར་བ་ཡིན་ཏེ། དབང་བདུན་པོ་དེ་མངལ་གྱི་གནས་སྐབས་དང་སྦྱར་ནས་མངལ་དུ་ཐོག་མར་ལུས་
གྲུབ་པ་བཞིན་དུ། ཆུ་དང་ཅོད་པན་གྱི་དབང་རྩ་དང་རླུང་གྲུབ་པ་བཞིན་དར་དཔྱངས་དང་རྡོར་དྲིལ་གྱི་དབང་།
དབང་པོ་དང་ལས་དབང་རྣམས་གྲུབ་པ་བཞིན་བརྟུལ་ཞུགས་དང་མིང་གི་དབང་། ཡེ་ཤེས་ཀྱི་རླུང་རྒྱུ་བ་བཞིན་
རྡོ་རྗེ་སེམས་དཔའི་རྗེས་གནང་བསྐུར་བ་ཡིན་ནོ། །སློབ་མ་གཞུག་པའི་དབང་བཞི་ནི་ནུ་མ་ལ་རེག་པའི་བུམ་
དབང་དང་། བདུད་རྩི་བྱིན་ནས་བྷ་ག་ལ་བལྟ་བའི་དབང་དང་། ཕྱག་རྒྱ་གཏད་དེ་སྙོམས་པར་ཞུགས་པའི་བདེ་
བ་ལ་རྟོག་པའི་ཤེས་རབ་ཡེ་ཤེས་ཀྱི་དབང་དང་། ནོར་བུ་ནང་དུ་ཚུད་པའི་བདེ་བ་ལ་རྟོག་པ་བཞི་པ་སྟེ། རྒྱུད་
ཟབ་མོ་ཉན་པའི་སྣོད་དུ་རུང་བར་བྱེད་པ་ཡིན་ནོ། །
སློབ་དཔོན་གྱི་དབང་བཞི་ནི། དེ་ལས་ཁྱད་ཞུགས་པའི་སྐུར་ཚུལ་བླ་མ་དམ་པའི་མན་ངག་བཞིན་དུ་ངོ་
སྤྲད་ཅིང་། བཞི་པའི་དོན་ནི་མཆོག་ཏུ་མི་འགྱུར་བའི་ཡེ་ཤེས་ཕྱག་རྒྱ་ཆེན་པོ་ཡིན་ནོ། །དེ་ལྟར་ངོ་ལེགས་པར་
འཕྲོད་པའི་ནུས་པ་བཞག་ནས་ཉམས་སུ་བླངས་པས་དོན་གྱི་དབང་བཞི་པ་ཉིད་ལའང་། བསྙེན་པ་དང་། སྒྲུབ་
པ་དང་། ཉེ་བའི་སྒྲུབ་པ་དང་། ཉེ་བའི་བསྙེན་པ་དང་། སྒྲུབ་པ་ཆེན་པོ་དང་། བཞི་རིམ་གྱིས་མཐར་ཕྱིན་ནས་
ཡོངས་སུ་རྫོགས་པར་འགྲུབ་ཅིང་། དགའ་བ་བཞི་པོ་རེ་རེ་ལའང་། སྐུ་གསུང་ཐུགས་ཡེ་ཤེས་བཞི་བཞིར་ཕྱེ་བ་
བཅུ་དྲུག་ཏུ་འགྱུར་ཅིང་། དེ་ནི་ཀྱེ་རྡོ་རྗེར་འཕོ་བ་བཅུ་དྲུག་སྒྲིབ་བྲལ་དུ་གྱུར་པའི་ཚུལ་དང་དོན་གཅིག་གོ། །མཚན་
བརྗོད་དུ། དེ་ཉིད་རྣམ་པ་བཅུ་དྲུག་རིག །ཅེས་གསུངས་སོ། །འདུས་པའི་རྒྱུད་ཕྱི་མར། སོ་སོར་སྡུད་དང་
བསམ་གཏན་དང་། །སྲོག་རྩོལ་དེ་བཞིན་འཛིན་པ་དང་། །རྗེས་སུ་དྲན་དང་ཏིང་ངེ་འཛིན། །རྣལ་འབྱོར་ཡན་
ལག་དྲུག་ཏུ་འདོད། །ཅེས་གསུངས་པའི་རིམ་པ་ལྟར་ཉམས་སུ་བླངས་པས་དབང་བཞིའི་དོན་རྒྱུད་ལ་སྐྱེས་པ་
ལ༑ མཚན་བརྗོད་དུ། འཇིག་རྟེན་གསུམ་ན་གཞོན་ལུས་གཅིག །གནས་བརྟན་རྒན་པོ་སྐྱེ་དགུའི་བདག །ཅེས་~266~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གསུངས་ཏེ། དབང་དང་པོ་གསུམ་གྱི་ཡེ་ཤེས་ནི་གཞོན་ནུ་དང་། དེའི་ཤུགས་ཀྱི་དར་ལ་བབ་པ་དང་། གནས་
བརྟན་རྒན་པོ་དང་། བཞི་པའི་ཡེ་ཤེས་ནི་སྐྱེ་དགུའི་བདག་པོ་སྟེ་ཟག་པ་དང་བཅས་པའི་རླུང་དང་། འཕོ་བའི་
སྒྲིབ་པ་ཐམས་ཅད་དང་བྲལ་ནས་དབུ་མར་བརྟན་པ་ཐོབ་པའི་དོན་ཡིན་ནོ། །དེ་ཡང་སོ་སོར་སྡུད་དང་བསམ་
གཏན་གྱིས་གཙུག་ཏོར་དང་། དཔྲལ་བ་དང་། སྲོག་རྩོལ་དང་། འཛིན་པས་སྙིང་ག་དང་། རྗེས་དྲན་དང་ཏིང་ངེ་
འཛིན་གྱིས་གསང་གནས་ནས་ནོར་བུའི་རྩེ་མོ་མཐར་ཐུག་པ་འཕོ་བ་མེད་པའི་བདེ་བ་ཡོངས་སུ་གང་ཞིང་། མི་
གནས་པའི་མྱ་ངན་ལས་འདས་པ་ཐོབ་པ་ཡིན་ལ། ཡས་རིམ་ནས་འཛིན་པ་དང་། མས་རིམ་ནས་བརྟན་པ་ཐོབ་
པ་ཡིན་ནོ། །མཚན་བརྗོད་དུ། བཟང་ངན་ཤེས་ཤིང་དུས་ཤེས་པ། །ཞེས་དཀར་པོའི་ཆ་འཕེལ་བ་ཆགས་པ་ཆེན་
པོ་བཟང་བ་དང་། ནག་པོའི་ཆ་འཕོ་བའི་སྒྲིབ་པ་ཆགས་བྲལ་གྱི་བདེ་བ་ངན་པའོ། །དུས་ཀྱི་རྩ་ལ་ཐིམ་པ་ནི་
འདུ་ཤེས་སོ། །གསང་བ་དང་། ལྟེ་བ་དང་། སྙིང་ག་དང་། མགྲིན་པ་དང་། དཔྲལ་བའི་འཁོར་ལོ་སྲོག་འཕོ་
བའི་བག་ཆགས་ཀྱི་གྲོང་འཛིན་པ་སྟོངས་ནས། འཕོ་མེད་ཀྱིས་གང་ཞིང་བརྟན་པར་གྱུར་ནས་ས་གཉིས་གཉིས་
ནོན་པ་ཡིན་ནོ། །གཙུག་ཏོར་གྱི་འཁོར་ལོ་འཕོ་བའི་བག་ཆགས་དང་། དེའི་བཞོན་པ་སྲོག་གི་རླུང་གཞོམ་དུ་
མེད་པའི་མ་རིག་པ་ཞེས་བྱ་བ་མཐའ་དག་ཟད་ཅིང་། མཆོག་ཏུ་མི་འགྱུར་བའི་ཡེ་ཤེས་རྣམ་པ་ཐམས་ཅད་ཀྱི་
མཆོག་དང་ལྡན་པའི་སྟོང་པ་ཉིད་དང་ཟུང་དུ་འཇུག་པ་མཐར་ཐེག་པ་བཅུ་གསུམ་པ་རྫོགས་པ་ལ། ཆོས་ཀྱི་དུང་
སྟེ་སྒྲ་ཆེན་འཛིན། །རྡོ་རྗེ་ཟླ་བ་དྲི་མེད་འོད། །ཆགས་བྲལ་དང་པོ་ཆགས་པ་ཆེ། །ཞེས་གསུངས་ཤིང་། དེ་བཞིན་
དུ་གཡས་ཕྱོགས་ཀྱི་ཉི་མའི་འགྲོས་རིམ་གྱིས་གཙུག་ཏོར་ནས་ནོར་བུའི་མཐར་སོན་པ་ནི། ཆོས་ཀྱི་གཎ་ཌི་སྒྲ་
བོ་ཆེ། །རྡོ་རྗེ་ཉི་མ་སྣང་བ་ཆེ། །ཁ་དོག་སྣ་ཚོགས་འབར་བའི་འོད། །བདེན་དོན་རྣམ་པ་བཅུ་གཉིས་ལྡན། །རྐང་པ་
ཡ་གཅིག་མཐིལ་གྱིས་གནོན། །ས་ཡི་དཀྱིལ་འཁོར་གཞི་ལ་གནས། །ཞེས་གསུངས་སོ། །ཟླ་བ་གཙུག་ཏོར་དུ་
མནན་པས། །ཚངས་པའི་སྒོང་ང་རྩེ་ནས་གནོན། །རྐང་ཐོབ་སོན་མོའི་ཁྱོན་ལ་གནས། །ཞེས་གསུངས་ཤིང་།
འོད་གསལ་བ་ལས་ཟུང་འཇུག་ཏུ་མཚམས་སྦྱོར་བའི་རྗེས་དྲན་གྱི་ཡན་ལག་ལ་སྟོང་གཟུགས་ཕྱག་རྒྱ་ཆེན་པོ་
བུད་མེད་ཀྱི་རྣམ་པར་སྣང་དགོས་ཞེས་འགའ་ཞིག་སྨྲ་བ་ནི། འཛིན་པ་དང་། རྗེས་དྲན་དང་། ཏིང་ངེ་འཛིན་གྱི་
ཡན་ལག་ལ། རྒྱུད་སྡེ་ཟབ་མོའི་དོན་བཞིན་ལེགས་པར་མ་འདྲིས་ཤིང་ནང་གི་རྣམ་རྟོག་སྔོན་སོང་གི་བློས་
བསྟན་པར་ཟད་དོ། །དུས་ཀྱི་འཁོར་ལོ། ཕྱག་རྒྱ་གསུམ་དུ་གསུངས་པའི་ལས་ཀྱི་ཕྱག་རྒྱ་དབང་པོ་བརྟུལ་བ་
དང་། ཡེ་ཤེས་ཀྱི་ཕྱག་རྒྱ་དབང་པོ་འབྲིང་པོ་སྲོག་འཛིན་སྦྱོང་བའི་སྐབས་ཙམ་དང་། ཕྱག་རྒྱ་ཆེན་པོ་རྗེས་དྲན་
དང་ཏིང་ངེ་འཛིན་གྱི་སྐབས་སུ་སྒོམ་ཞིང་། ཆོས་དང་དམ་ཚིག་གི་ཕྱག་རྒྱ་སྲོག་འཛིན་གྱི་ཡན་ལག་ལ་ཕལ་ཆེར་~267~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཚང་བ་ཡིན་ནོ་ཞེས་བླ་མ་དམ་པ་དག་གསུངས་སོ།།  །།
གསེར་འགྱུར་སྒྲུབ་པའི་སྐབས་ནས། དངུལ་ཆུ་འབྲོས་པ་དང་འཕར་བ་དང་འདར་བ་དང་འཚེག་པ་དང་།
གཡོ་མེད་དུ་བསྟན་པའི་གནས་སྐབས་དང་སྦྱར་ནས་འཆིང་བའི་ཐབས་རྒྱས་པར་གསུངས་པ་ནི། མཆོག་གི་
དབང་གོང་མ་བཞི་ཉམས་སུ་ལེན་པའི་ཚུལ་ཤིན་ཏུ་ཟབ་པའི་གནད། རྒྱུད་སྡེ་གང་དུའང་མ་གསུང་པའི་གསང་
ཆེན་སྦས་དོན་མཐར་ཐུག་པ་རྡོ་རྗེ་འཆང་གིས་དང་པོའི་སངས་རྒྱས་ཀྱི་རྒྱུད་དུ་བསྟན་པའོ། །འདི་ལ་བཤད་པ་
དང་ཉམས་ལེན་མཛད་པ་རྣམས་ཀྱིས་ལེགས་པར་དགོངས་འཚལ་ལོ། །འདི་རྣམས་ཞིབ་པར་ཕྱག་རྒྱ་ཆེན་པོ་
མངོན་དུ་གྱུར་པའི་རྣལ་འབྱོར་གྱི་དབང་ཕྱུག་མན་ལུང་གུ་རུའི་གསུང་གི་རྒྱུན་མ་བཅོས་པ་ལས་ཁོང་དུ་ཆུད་
པར་བྱའོ། །
བྱང་ཆུབ་སེམས་དཔའི་འགྲེལ་པ་སྐོར་གསུམ་དང་། རྣལ་འབྱོར་བླ་ན་མེད་པའི་རྒྱུད་ཀྱི་འགྲེལ་པ་བྷ་བ་
བྷ་ཊའི་བདེ་མཆོག་གི་བཤད་རྒྱུད་རྡོ་རྗེ་མཁའ་འགྲོའི་འགྲེལ་པ་དང་། རྒྱུད་སྡེ་མང་པོའི་བཤད་རྒྱུད་སམ ུ་ཊིའི་
འགྲེལ་པ་མན་ངག་གི་སྙེ་མ་དང་། ཀྱཻ་རྡོ་རྗེ་དང་། རྡོ་རྗེ་གུར་གྱི་འགྲེལ་པ་རྣམས་དང་། གསང་བ་འདུས་པ་
འཕགས་ལུགས་དང་། ཡེ་ཤེས་ཞབས་ཀྱི་འགྲེལ་པ་ལ་སོགས་བསྟན་བཅོས་ཆེན་པོ་རྣམས་ལས་ཀྱང་། དབང་
བསྐུར་བ་སྔོན་དུ་སོང་བ་དང་མ་འབྲེལ་པའི་ཕྱག་རྒྱ་ཆེན་པོའི་དོན་སྒོམ་པ་དང་། ཕྱག་རྒྱ་ཆེན་པོ་རྒྱུད་ལ་སྐྱེ་བ་
བཀག་པ་ཡིན་ནོ། །དབང་བསྐུར་ཕྱིན་ཅི་མ་ལོག་པ་ཐོབ་ནས་ཕྱག་རྒྱ་ཆེན་པོའི་རྟོགས་པ་སྔོན་དུ་གྱུར་ན། དེ་
ཡན་ཆད་དུ་སྒྲིབ་པའི་ལྷག་མ་སྤོང་བ་དང་། ལམ་གྱི་ལྷག་མ་སྒོམ་པ་དབང་འོག་མ་གསུམ་གྱི་ལམ་ལྟར་འབད་
རྩོལ་མི་ལྟོས་པར་ངང་གིས་འགྲུབ་པ་ཡིན་ཏེ། གངྒཱ་ལ་སོགས་པའི་ཆུ་བོ་ཆེན་པོ་བཞི་ངང་གིས་རྒྱ་མཚོར་འཇུག་
པ་བཞིན་ནོ། །ལམ་ལ་རིམ་གྱིས་འཇུག་པའི་ཚུལ་ལ། བིརྺ་པའི་མན་ངག་ཏུ། སེམས་ཅན་ལ་མ་དག་པའི་སྣང་
བ་དང་། རྣལ་འབྱོར་པ་ལ་ཉམས་ཀྱི་སྣང་བ་དང་། དེ་བཞིན་གཤེགས་པ་ལ་དག་པའི་སྣང་བ་ཞེས་སྣང་བ་
གསུམ་འཆར་ཚུལ་དང་། འཁོར་ལོ་འཆམ་པ་འཇིག་རྟེན་པའི་ལམ་དང་། འཁོར་ལོ་བསྐོར་བ་འཇིག་རྟེན་ལས་
འདས་པའི་ལམ། ཞེས་པ་དང་། ལུས་ཀྱི་རྩའི་དཀྱིལ་འཁོར་ལ་བརྟེན་པ་བུམ་དབང་གི་ལམ་སྒོམ་པ་དང་། ཡི་
གེ་བྷ་གའི་དཀྱིལ་འཁོར་ལ་བརྟེན་པ་གསང་དབང་གི་ལམ་སྒོམ་པ་དང་། ཁམས་བདུད་རྩི་དཀྱིལ་འཁོར་ལ་
བརྟེན་ནས་དབང་གསུམ་པའི་ལམ་སྒོམ་པ་དང་། སྙིང་པོ་རླུང་སེམས་དྭངས་པའི་དཀྱིལ་འཁོར་ལ་བརྟེན་ནས་
དབང་བཞི་པའི་ལམ་སྒོམ་པ་དང་། ལམ་དེ་རྣམས་ཀྱིས་ས་དྲུག་དང་། བཞི་དང་། གཉིས་དང་། ས་བཅུ་གསུམ་
པའི་ཕྱེད་ནོན་ནས་རྡོ་རྗེ་འཆང་གི་གོ་འཕང་ཐོབ་པ་དང་། ཡང་དང་པོར་ཀུན་གཞི་རྒྱུ་རྒྱུད་ལ་བརྟེན་ནས་གཙོ་~268~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བོར་རྒྱུད་སྨིན་པར་བྱེད་པ་དང་། དེ་ལས་ལུས་ཐབས་རྒྱུད་ལ་བརྟེན་ནས་གྲོལ་བྱེད་ཀྱི་ལམ་སྒོམ་པ་དང་། དེ་ལ་
བརྟེན་ནས་འབྲས་བུའི་རྒྱུད་ཕྱག་རྒྱ་ཆེན་པོ་འགྲུབ་པ་དང་། རྣལ་འབྱོར་པ་ལ་ཐབས་ཀྱི་ཕྱོགས་སུ་ལྷུང་བའི་
བདུད་དང་། ཤེས་རབ་ཀྱི་ཕྱོགས་སུ་ལྷུང་བའི་བདུད་དང་། དེ་གཉིས་ཀའི་བདུད་ལས་ངོ་བཟུང་ནས་ལམ་དུ་
བྱེད་ཚུལ་དང་། ཡི་དམ་དང་མཁའ་འགྲོའི་ལུང་བསྟན་ལ་སོགས་བྱུང་ན་བགེགས་ཀྱི་རྣམ་འཕྲུལ་ཡིན་ནམ།
རང་གི་ཉམས་སྣང་ཡིན་ནམ། ཞལ་མཐོང་གསུང་ཐོས་པ་ཡང་དག་པ་ཡིན་ནམ། རྣམ་གསུམ་རིགས་དབྱེའི་
གདམས་པས་ངོས་འཛིན་ཚུལ་ཤེས་པར་བྱ་ཞིང་། དེའང་ག་ཡ་དྷ་རའི་བཞེད་པས་འཁོར་བསྐྱེད་རིམ་གཙོ་ཆེར་
བསྒོམས་ནས་རྫོགས་རིམ་གྱིས་རྒྱས་འདེབས་པ་ཙམ་དང་། སེམས་ལ་བརྟེན་པ་ཅུང་ཟད་ཐོབ་ནས་ཆ་སྙོམ་དུ་
སྒོམ་པ་དང་། བརྟེན་པ་ཆེར་ཐོབ་ནས་རྫོགས་རིམ་ཤས་ཆེར་སྒོམ་པར་བཞེད་དོ། །
དྲུག་པ་ལ་གསུམ། འཁྲུལ་པ་ངོས་བཟུང་བ། སྔོན་བྱུང་གི་དཔེ་དགོད་པ། མ་ནོར་བའི་དོན་གྱི་ཁྱད་པར་
བཤད་པའོ། །དང་པོ་ནི། དེང་སང་འགའ་ཞིག་བླ་མ་ཡི། །མོས་གུས་ཙམ་གྱིས་སེམས་བསྒྱུར་ནས། །རྟོགས་པ་
ཅུང་ཟད་འགགས་པ་ལ། །ཕྱག་རྒྱ་ཆེན་པོ་ངོ་སྤྲོད་བྱེད། །དེ་འདྲ་བདུད་ཀྱི་ཡིན་པའང་སྲིད། །ཡང་ན་ཁམས་
འདུས་འགའ་ལའང་བྱུང་། །ཞེས་པ། དད་པའི་རྗེས་སུ་འབྲང་བ་འགའ་ཞིག   །མོས་པ་ཙམ་གྱིས་ཆོས་ཀྱི་
འབྲེལ་པ་ཡོད་པའི་བླ་མ་རང་གི་མདུན་ནམ་སྤྱི་བོར་བསྒོམས་པས་དེ་ལ་སེམས་ཟིན་པས། ཐ་མལ་རྣམ་རྟོག་
རགས་པ་འགགས་ཏེ་སེམས་གནས་པ་ཙམ་ལ་མ་བཅོས་ཕྱག་རྒྱ་ཆེན་པོའི་ཡེ་ཤེས་སུ་ངོ་སྤྲོད་པར་བྱེད་དེ།
ཉམས་རྟོགས་དེ་འདྲས་ཞི་གནས་ཡང་དག་གི་གོ་ཡང་མི་ཆོད་ན། ཕྱག་རྒྱ་ཆེན་པོར་ལྟ་ཅི་སྨོས། བདུད་ཀྱི་
ཐིབས་ཀྱིས་ནོན་པའང་སྲིད་ཅིང་། ཡང་ལུས་ཀྱི་རྩ་གནས་འགའ་ཞིག་ཏུ་སྔར་མ་འདུས་པའི་རླུང་དང་། འབྱུང་
བཞིའི་ནུས་པ་ཚོགས་པའི་ཉམས་སྣང་ལའང་འབྱུང་བར་གསུངས་ཏེ། དེ་ཉིད་ཡུན་རིང་དུ་གོམས་ན་བྱིང་རྨུགས་
འཐིབས་པའི་ཉམས་གཉན་པོས་བསལ་བར་དཀའ་བ་འབྱུང་བས་སེམས་གནས་པ་མཆོག་ཏུ་བཟུང་བར་མི་
བྱའོ། །
གཉིས་པ་ནི། ཀ་རུ་འཛིན་ཞེས་བྱ་བ་ཡི། །བརྫུན་བརླབས་ཅན་གྱི་གྲུབ་ཐོབ་བྱུང་། །དེ་ཡི་དགོན་པ་
མཐོང་ཙམ་གྱིས། །འགའ་ལ་ཏིང་འཛིན་སྐྱེ་ཞེས་ཟེར། །ཕྱིས་ནས་དེ་ཡི་གྲུབ་ཐོབ་ཞིག །དེ་ནས་ཏིང་འཛིན་དེ་
རྒྱུན་ཆད། །དེ་འདྲའི་ཏིང་འཛིན་བདུད་ཀྱི་རིགས། །འབྱུང་པོ་རྣམས་ཀྱིས་བྱེད་པར་གསུངས། །ཞེས་པ། སྔོན་
མི་རྒན་པོ་ཞིག་གིས་རི་སུལ་དུ་བུད་ཤིང་འཚོལ་བ་ལ་སོང་བས། གཉའ་ལོ་སྐམས་པའི་ཕུང་པོ་ཞིག་གི་ཁྲོད་ན་
ལུག་གུའི་པགས་པ་ལ་བྱས་པའི་ཞྭ་གཅིག་འདུག་པ་རྙེད་ནས་མགོ་ལ་གྱོན་པས་མི་རྣམས་ཀྱི་མཚན་དཔེས་རྒྱན་~269~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པའི་སྐྱེས་བུར་མཐོང་ནས་གྲུབ་ཐོབ་ཀ་རུ་འཛིན་ཞེས་གྲགས་ཤིང་། དེའི་མིང་ཐོས་པ་དང་དགོན་པ་མཐོང་བ་
ཙམ་གྱི་དྲན་རྟོགས་འགགས་པའི་ཏིང་ངེ་འཛིན་ནི་སྐྱེ་བ་བྱུང་སྟེ། རང་གི་ཁང་པར་ཞྭ་དེ་ཕུད་ནས་འདུག་པའི་ཚེ་
སྔོན་གྱི་རྒན་པོའི་གཟུགས་སུ་གྱུར་པ་སློབ་མ་ཞིག་གིས་མཐོང་ནས། གཞན་དག་ལའང་སྨྲས་ཏེ། པགས་པའི་
ཞྭ་དཀར་པོ་མི་རྣམས་ཀྱིས་ཁྱེར་བས་གྲུབ་ཐོབ་ཞིག་ཏིང་ངེ་འཛིན་ནི་སྐྱེ་བའང་རྒྱུན་ཆད་དོ། །དེ་འདྲའི་རིགས་
ཀྱི་བྱིན་བརླབས་དང་ནུས་པ་བདུད་ཀྱི་བར་ཆད་དུ་ཤེས་པར་བྱའོ། །ཏིང་ངེ་འཛིན་ཚོགས་ཀྱི་ལེ་འུར། ཏིང་ངེ་
འཛིན་གྱི་ཡན་ལག་དགུ་གསུངས་པའི་དང་པོ་བདུད་ཀྱི་ལས་ཤེས་ནས་སྤོང་བར་བྱེད་པ་ལ། བདུད་རིགས་ཀྱི་
ལྷ་དགའ་རབ་དབང་ཕྱུག་དང་། དེའི་ཆུང་མ་མེ་ཏོག་གི་གཙུག་ཕུད་ཅན་གྱི་སྤྱི་བོ་ན་མེ་ཏོག་གི་མདའ་ལྔ་ཡོད་དེ།
དྲེགས་པར་བྱེད་པ་དང་། རྨོངས་པར་བྱེད་པ་དང་། ཀུན་ཏུ་རྨོངས་པར་བྱེད་པ་དང་། བརྒྱལ་བར་བྱེད་པ་དང་།
སེམས་མེད་པར་བྱེད་པ་དེ་རྣམས་གང་ལ་འཕངས་ནས་ཕོག་པ་དེའི་རིགས་རུས་ཡོན་ཏན་དབང་ཕྱུག་ལ་
སོགས་པས་དྲེགས་པ་དང་ཞེ་སྡང་དང་གཏི་མུག་དང་བརྗེད་ངེས་པ་དང་ཕྲག་གིས་བར་དུ་གཅོད་པར་བྱེད་དོ།
།དེ་ན་མངོན་བརྗོད་དུ། མདའ་ལྔ་པ་ཞེས་འབྱུང་ངོ་། །དེའི་འཁོར་བདུད་ཀྱི་འཇིག་རྟེན་སྐྱོང་བ་བཞི་ནི། འཐབ་
པ་དང་། གཡེང་བ་དང་། ལྷག་པར་ཆགས་པ་དང་། འདུ་ཤེས་ལོག་པར་བྱེད་པ་སྟེ་དང་པོས་ཐར་པའི་ལམ་དུ་
ཞུགས་པའི་ལས་དང་པོ་པ་དག་ཕན་ཚུན་འཐབ་རྩོད་ལ་སྦྱོར་བར་བྱེད། གཉིས་པ་གཉིད་དང་རྨུགས་པ་དང་
འདོད་ཡོན་ལ་གཡེང་པར་བྱེད། གསུམ་པ་ལོངས་སྤྱོད་ལ་ཆགས་ནས་སྦྱིན་པ་ལ་མི་འཇུག་པ་དང་ཆགས་པའི་
འདུ་ཤེས་སྐྱེད་པར་བྱེད། བཞི་པ་རབ་ཏུ་བྱུང་བ་རྣམས་ཚོང་དང་ཞིང་ལས་དང་གླུ་གར་དང་བཟའ་བཏུང་དང་།
དགོད་ཅིང་རྩེ་བ་དང་། བུད་མེད་ལ་སྲེད་ཅིང་རྨི་ལམ་དུའང་ས་བོན་འཕྲོག་པ་དང་། ཚངས་སྤྱོད་དྲི་མ་ཅན་དུ་
བྱེད། ཀླུ་དང་གནོད་སྦྱིན་ལ་སོགས་པ་མ་རུངས་པ་རྣམས་བསྐུལ་ཅིང་ལོ་ཏོག་མ་རུངས་པར་བྱེད། ཆོས་དང་
ལྡན་པ་རྣམས་ཀྱི་སྲོག་འཕྲོག་པ་དང་འཇིགས་པ་སྐྱེད་པར་བྱེད། སངས་རྒྱས་ཀྱི་སྐུ་ཉེ་བར་སྟོན་པ་ལ་སོགས་
འཁྲུལ་པ་སྐྱེད་པར་བྱེད་དེ། འཇིག་རྟེན་གསུམ་རྒྱལ་གྱི་རྟོག་པར། མི་བཟད་བརྟུལ་ཞུགས་བཟུང་བ་ཡི། །སྒྲུབ་
པ་པོ་ལ་བདུད་ཀྱི་རིགས། །འདོད་པའི་གཟུགས་འཛིན་ལྷ་མོ་དང་། །དེ་བཞིན་གཞན་གྱི་ལུས་སུ་ཡང་། །སྣ་
ཚོགས་གཟུགས་ཀྱི་རྣམ་པ་ཡིས། །དབང་པོ་བསྡོམ་པ་འཚེ་བར་བྱེད། །ཅེས་གསུངས་པ་ལྟར། སྡོམ་པ་བཟུང་
བ་དང་། སེམས་ལས་སུ་རུང་བ་དང་། བསམ་པ་དག་པར་གྱུར་པ་དག་ལ་མཐོ་འཚམ་ཞིང་འཁྲུལ་པ་སྐྱེད་པར་
བྱེད་དེ། འཇམ་དཔལ་རྣམ་པར་འཕྲུལ་པ་ལས། བདུད་ཀྱི་ལས་ནི་བརྩོན་འགྲུས་དང་ལྡན་པས་འབྱུང་བར་
རིག་པར་བྱ་སྟེ། མི་བརྩོན་པ་ལ་བདུད་ཀྱི་ཅི་ཞིག་བྱ། དེ་ཉིད་བདུད་ཀྱི་ལས་ཡིན་པའི་ཕྱིར་རོ། །ཞེས་པ་དང་། ~270~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དཔུང་བཟངས་ལས། བགེགས་ཀྱིས་བསོད་ནམས་མ་ལུས་ཟད་པར་བྱེད། །དེ་ཕྱིར་མི་ལ་གསང་སྔགས་འགྲུབ་
མི་འགྱུར། །ཇི་ལྟར་ཟླ་བ་སྤྲིན་ལས་རྣམ་གྲོལ་ལྟར། །དེ་བཞིན་བགེགས་ལས་གྲོལ་བ་རྣམ་པར་མཛེས། །ཞེས་
གསུངས་ཤིང་། གཞན་ཡང་གཏོར་མ་འདོད་པ་དང་ནོན་དང་། བསོད་པའི་ཕྱིར་ལུས་ལ་འཇུག་པ་ལ་སོགས་
གནས་སྐབས་དང་མཐར་ཐུག་གི་དངོས་གྲུབ་ལ་བར་དུ་གཅོད་པའི་བདུད་ལས་མང་དུ་གསུངས་ཏེ། དེ་རྣམས་
ཤེས་ནས་སྤང་བར་བྱ་སྟེ། སྤོང་ཚུལ་ནི་རྡོ་རྗེར་ཙེ་མོར། རང་གི་སེམས་ནི་བདུད་ཅེས་གསུངས། །རང་གི་
སེམས་ཉིད་བགེགས་ཡིན་ནོ། །རྣམ་པར་རྟོག་པ་ཐམས་ཅད་སྤངས། །ཞེས་གསུང་པས། རང་གི་སེམས་ལ་
བརྟགས་ཏེ་བདུད་ལས་ངོ་ཤེས་པར་བྱ་ཞིང་། གཞན་ཡང་བདུད་ལས་སྤོང་བའི་ཐབས་མྱ་ངན་མེད་ཀྱིས་བྱིན་
པས་ཞུས་པ་དང་། སེང་གེ་ལུང་བསྟན་པ་དང་། བློ་གྲོས་རྒྱ་མཚོའི་མདོར། བདུད་བཞི་ངོས་བཟུང་བ་དང་སྤོང་
བའི་ཐབས་དང་། སངས་རྒྱས་གསང་བས་བགེགས་ངོས་འཛིན་དང་སྤོང་ཚུལ་རྒྱས་པར་གསུངས་པས་མ་ནོར་
བར་ཤེས་ནས་ལམ་ཟབ་མོ་སྒྲུབ་པ་ལ་འབད་པར་བྱའོ། །
གསུམ་པ་ནི། སངས་རྒྱས་གསུང་བཞིན་བསྒྲུབས་པ་ཡིས། །བྱིན་བརླབས་སངས་རྒྱས་རྣམས་ཀྱི་
ཡིན། །ཞེས་པ། སངས་རྒྱས་ཀྱིས་གསུངས་པ་བཞིན་དུ་ལམ་བསྒྲུབས་པས་བར་ཆད་ཞི་བ་དང་ཡོན་ཏན་
འཕེལ་བའི་ཕན་ཡོན་འབྱུང་བ་ནི་རྒྱལ་བ་སྲས་བཅས་ཀྱི་བྱིན་བརླབས་ཞུགས་པའི་རྟགས་ཡིན་ལ། དམ་པའི་
ཆོས་དང་མི་མཐུན་པའི་ཆོས་བྱས་པས་ནད་ཞི་བ་དང་ཡོན་ཏན་འཕེལ་བ་ལ་སོགས་ཕན་ཡོན་བྱུང་བ་ནི་བདུད་
ཀྱི་བར་ཆད་ཡིན་པས་མ་ནོར་བར་བླང་དོར་བྱེད་པ་གལ་ཆེ་སྟེ། དེའང་བཀའ་བསྟན་བཅོས་རྣམ་པར་དག་པ་
ལ་ཐོས་བསམ་ཚུལ་བཞིན་བྱས་པ་ལས་བྱུང་བར་ཤེས་པར་བྱའོ། །གཉིས་པ་ལ་གསུམ་སྟེ། དད་པ་ཡོད་པ་ལ་
དབང་བསྐུར་མི་དགོས་པར་འདོད་པ་དགག །ངོ་སྤྲོད་ནོར་པའི་འཆལ་གཏམ་དགག །བླུན་པོས་འཕགས་ལམ་
གྱི་མིང་དོན་ནོར་པ་དགག་པའོ། །
དང་པོ་ལ་གཉིས་ལས། དང་པོ་འདོད་པ་བརྗོད་པ་ནི། ཁ་ཅིག་སྐྱེ་བ་སྔ་མ་ལ། །སེམས་བསྐྱེད་དབང་
བསྐུར་མ་བྱས་ན། །ཆོས་ལ་དད་པ་མི་སྲིད་པས། །གང་དག་ཐེག་ཆེན་དད་ཐོབ་པ། །དེ་དག་སྔར་སྦྱང་ཡིན་
པས་ན། །ད་ལྟ་དབང་བསྐུར་མི་དགོས་ཟེར། །ཞེས་པ། ཚེ་འདིའི་སྒོ་གསུམ་གྱི་བྱེད་སྤྱོད་སྔ་མའི་གོམས་ཤུགས་
ཀྱིས་འབྱུང་བར་གསུངས་པས་དེས་འཁྲུལ་གཞི་བྱས་ནས་ལེགས་པར་མ་བརྟག་པ་ཁ་ཅིག །ཚེ་འདིར་ཐེག་ཆེན་
གྱི་ཆོས་ལ་དད་ཅིང་གསང་སྔགས་ལ་མོས་པ་དེ། སྔ་མའི་ལས་འཕྲོ་སད་པ་ཡིན་པས་སེམས་བསྐྱེད་དབང་
བསྐུར་ཞུ་མི་དགོས་ཟེར་རོ། །~271~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དེ་དགག་པ་ལ་གཉིས་ལས། དང་པོ་སྟོབས་མཚུངས་ཀྱི་རིགས་པས་དགག་པ་ནི། འོ་ན་སོ་སོར་ཐར་པ་
ཡི༑ ༑སྡོམ་པ་དག་ལ་མོས་པ་ཡང་། །སྔ་མའི་སྡོམ་པ་ཡོད་པའི་ཕྱིར། །ད་ལྟ་རབ་ཏུ་དབྱུང་མི་དགོས། །ཞེས་པ།
དགེ་ཚུལ་དང་གེ་སློང་ལ་སོགས་པ་སོ་སོར་ཐར་པའི་སྡོམ་པ་ལ་མོས་པ་དེ་ཡང་སྔོན་སྦྱང་ལས་འཕྲོ་སད་པའི་
ཕྱིར་སྡོམ་པ་བླང་མི་དགོས་སམ།
བྱང་ཆུབ་སེམས་དཔའི་སེམས་བསྐྱེད་ཀྱང་། །སྔ་མའི་སེམས་བསྐྱེད་ཡོད་པའི་ཕྱིར། །ད་ལྟ་སེམས་
བསྐྱེད་བྱ་མི་དགོས། །དེ་དག་དགོས་ན་གསང་སྔགས་ཀྱི། །དབང་བསྐུར་ཡང་ནི་ཅིས་མི་དགོས། །ཞེས་པ།
ཐེག་ཆེན་སེམས་བསྐྱེད་ལ་དད་པ་དེ་ཡང་། སྔ་མའི་ལས་འཕྲོ་ཡོད་པའི་ཕྱིར་ད་ལྟ་སེམས་བསྐྱེད་བྱའང་མི་
དགོས་སམ། གལ་ཏེ་དེ་དག་དགོས་ན་དབང་བསྐུར་ཀྱང་ཞུ་དགོས་པར་མཚུངས་སོ། །
གཉིས་པ་ཁྲེལ་བོར་བའི་ཚང་བྲུས་ཏེ་དགག་པ་ནི། སངས་རྒྱས་ཆོས་ལ་མི་དགའ་བའི། །མུ་སྟེགས་བྱེད་
ཀྱིས་ཆོས་སྤངས་པ། །དེ་ལ་མཚར་དུ་མི་རྩི་ཡི། །སངས་རྒྱས་ཆོས་ལ་བརྟེན་བཞིན་དུ། །མདོ་རྒྱུད་ཉན་བཤད་
འགོག་བྱེད་པ། །དེ་ལ་ཁོ་བོ་ངོ་མཚར་སྐྱེས། །ཞེས་པ། ཕྱི་རོལ་མུ་སྟེགས་བྱེད་རྣམས་སངས་རྒྱས་ལ་སྟོན་པར་
མི་འཛིན་པས་དེས་གསུངས་པའི་ཆོས་ལ་སྨོད་ཅིང་ལོག་པར་རྟོག་པ་མཚར་མི་ཆེ་ཡི། ཐེག་ཆེན་གྱི་ལམ་དུ་
ཞུགས་ནས་སངས་རྒྱས་སྒྲུབ་པར་འདོད་པ་འགའ་ཞིག་དབང་བསྐུར་དང་སེམས་བསྐྱེད་འགོག་པ་དང་། མདོ་
རྒྱུད་ཟབ་མོའི་ཉན་བཤད་བྱེད་པ་ལ་ཚིག་གི་ན་ཡ་ཙམ་ཡིན་པས་དགོས་པ་མེད་དོ་ཞེས་འགོག་ཅིང་བཏང་
སྙོམས་ཙམ་ཡང་མི་བྱེད་པར་སུན་འབྱིན་པ་དེ་དག་ལ་ཁྲེལ་བའི་གནས་སུ་གཟུང་བར་བྱའོ། །འཇིག་རྟེན་པ་
དག །ལྷ་མ་གསོལ་བས་ལོ་ཉེས་སོ་ཞེས་པ་ལྟར། བློ་མ་སྦྱངས་པས་བླུན་པོ་ཁོ་ནར་ཚེ་རབས་བརྒྱུད་པ་ཡིན་ཏེ།
ཚེ་སྔ་མར་ཆོས་ལ་སྦྱངས་པའི་ལས་འཕྲོ་ཚེ་འདིར་སད་པར་འདོད་པ་བཞིན་དུ། གཞུང་ལུགས་རྣམ་དག་ལ་
ཐོས་བསམ་བྱེད་པ་དོན་མེད་པར་སྨྲ་བ་ནི་བཞད་གད་ཀྱི་གནས་སུ་གསལ་བར་གྲུབ་བོ། །
གཉིས་པ་ལ་གཉིས་ལས། དང་པོ་ཟེར་ལུགས་བརྗོད་པ་ནི། །ལ་ལ་ཞི་གནས་ཅུང་ཟད་དང་། །སྣང་སྟོང་
རྟོགས་པ་ཕྲ་མོ་ལ། །མཐོང་ལམ་ཡིན་ཞེས་ངོ་སྤྲོད་བྱེད། །ཁྱུང་གི་སྒོང་ང་ཇི་བཞིན་དུ། །ལུས་ཀྱི་རྒྱ་ཡིས་
བཅིངས་པས་ན། །ད་ལྟ་ཡོན་ཏན་མི་འབྱུང་བས། །ལུས་རྒྱ་ཞིག་པའི་ཤི་མ་ཐག །ཡོན་ཏན་ཕྱིས་ནས་འབྱུང་
ཞེས་ཟེར། །ཅེས་པ། ས་ལམ་གྱི་ཡོན་ཏན་དང་སྤངས་རྟོགས་ཀྱི་ས་མཚམས་ཆ་ཤས་ཙམ་ཡང་མི་ཤེས་པར་རང་
ཉིད་ཀྱི་རྣམ་རྟོག་ལ་གང་ཤར་རང་དགར་སྨྲ་བ་ལ་ལ། ཞི་གནས་དང་ལྷག་མཐོང་ངོ་མ་ཤེས་པས་སེམས་ཅུང་
ཟད་མི་འཕྲོ་བར་གནས་པ་ཙམ་ལ་ཞི་གནས་དང་། སྒོ་ལྔའི་རྣམ་ཤེས་ཀྱིས་སྣང་བ་འགགས་པའི་སྟོང་པ་ཙམ་གྱི་~272~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
རྟོགས་པ་ཤར་བ་ལ། མཐོང་ལམ་ཐོབ་པ་ཡིན་ཞེས་ངོ་སྤྲོད་བྱེད་དེ། གསུང་རབ་ནས་བཤད་པའི་ཞི་གནས་ནི་
བསམ་གཏན་བཞི་དང་གཟུགས་མེད་བཞིའི་ཏིང་ངེ་འཛིན་ཐོབ་ན་ཞི་གནས་ཀྱི་གོ་ཆོད་དོ། །ཐོག་མར་བསམ་
གཏན་དང་པོ་སྐྱེ་བ་ལའང་སེམས་གནས་པའི་ཐབས་དགུ་དང་ཡིད་ལ་བྱེད་པ་བཅུ་གཅིག་ཤེས་ནས་སྒོམ་དགོས་
ཤིང་། ཉེར་བསྡོག་གི་ཆོས་དྲུག་ཐོབ་ནས་བསམ་གཏན་དང་པོའི་ཏིང་ངེ་འཛིན་སྐྱེ་ཞིང་དེ་སྒོམ་པའི་རྗེས་ལ་
དངོས་གཞི་ཁྱད་པར་ཅན་གྱི་ཏིང་ངེ་འཛིན་དང་། དེ་ནས་གཉིས་པ་ལ་སོགས་པའི་ཞི་གནས་རིམ་གྱིས་འབྱུང་བ་
ཡིན་ཅིང་། དེ་འདྲའི་རྣམ་དབྱེ་ཙམ་ཡང་རྣ་བས་མ་ཐོས་པ་ལ་ཞི་གནས་ག་ལ་འབྱུང་། ལྷག་མཐོང་ནི་བདེན་པ་
གཉིས་ཀྱི་གནས་ལེགས་པར་ཤེས་པའི་ལྟ་བ་ཡིན་པས། དེ་ལ་ངེས་ཤེས་ལེགས་པར་མ་དྲངས་པའི་འོལ་ཕྱི་ཙམ་
གོ་བས་གོ་མི་ཆོད་དོ། །དེ་ནས་ཞི་གནས་དང་ལྷག་མཐོང་ངོ་མི་ཤེས་པར་ཟུང་འཇུག་ཏུ་སྒོམ་པའི་རྣམ་པར་ག་
ལ་འབྱུང་། རྡོ་རྗེ་ཐེག་པའི་མཐོང་ལམ་དང་། མཆོག་གི་དངོས་གྲུབ་ཐོབ་པའི་ས་མཚམས་དང་ངོ་བོ་ལ་ཁྱད་
པར་མེད་དོ། །དེས་ན་མཐོང་ལམ་ཐོབ་ནས་ཀྱང་ཐ་མལ་གྱི་རྣམ་རྟོག་དང་ཉོན་མོངས་མ་སྤངས་པ་འདི་འདྲ་
ཁྱུང་གི་ཕྲུག་གུ་སྒོང་ངའི་རྒྱས་བཅིངས་པའི་དཔེས་མཚོན་དུ་མི་རུང་། འཕགས་པའི་ཡེ་ཤེས་ལུས་ཀྱི་རྒྱས་
བཅིངས་པ་མ་ཡིན་ཏེ་བདག་འཛིན་གྱི་ས་བོན་སྤངས་པའི་ཕྱིར་རོ། །སོ་སོར་སྐྱེ་བོར་ལོག་ནས་འོངས་པ་ཡང་མི་
རིགས་ཏེ། བདག་མེད་རྟོགས་པའི་ཡེ་ཤེས་ཉམས་པ་མེད་པའི་ཕྱིར་ཏེ། བདག་ལྟའི་ས་བོན་སྤངས་པའི་ཕྱིར།
སླར་མི་གཤེགས་པ་ཉིད་ཡིན་ནོ། །ཞེས་པ་དང་། འཚེ་བ་མེད་དང་ཡང་དག་དོན། །ངོ་བོ་ཉིད་ལས་ཕྱིན་ལོག་
གིས། །འབད་དུ་ཟིན་ཀྱང་མི་ལྡོག་སྟེ། །བློ་ནི་བདེ་ཕྱོགས་འཛིན་ཕྱིར་རོ། །ཞེས་གསུངས་སོ། །འབྱུང་པོས་བྱིན་
གྱིས་བརླབས་པའི་སྐྱེ་བོ་བཞི་བྱུང་བ་ལས་གཅིག་ན་རེ། སེམས་ཉིད་སྟོང་པ་འདི་ལུས་རྒྱ་དང་བྲལ་བའི་ཚེ་སྟོང་
པ་ཆེན་པོའི་ངང་དུ་ཐིམ་ནས་རང་གྲོལ་དུ་འགྱུར་བ་ཡིན་ཏེ། བུམ་པ་བཅག་པའི་ཚེ་ནང་གི་ནམ་མཁའ་ནམ་
མཁའ་ཆེན་པོ་དང་འདྲེས་པ་ཡིན་ནོ། །ཞེས་ངོ་སྤྲད་པ་འདི་འདྲའི་རིགས་རྣམས་མུ་སྟེགས་རྒྱང་འཕན་པའི་
འདོད་པ་དང་ཁྱད་པར་མེད་པའི་ཕྱིར་རྒྱང་རིང་དུ་དོར་བར་བྱའོ། །དེ་ལ་བླུན་པོ་དེ་དག་ན་རེ། ད་ལྟ་མཐོང་ལམ་
ངོ་མཐོང་ཙམ་ཉི་མ་རི་རྩེར་ཤར་ཙམ་དང་འདྲ། ཡོན་ཏན་རྣམས་ཕྱིས་རིམ་གྱིས་རྫོགས་པར་འབྱུང་ཟེར་རོ། །
གཉིས་པ་དེ་དགག་པ་ལ་གཉིས་ལས། དང་པོ་སྒྲུབ་བྱེད་ཀྱི་ཁུངས་མེད་པར་བསྟན་པ་ནི། ཐེག་པ་ཆེན་
པོ་མདོ་རྒྱུད་ལས། འདི་འདྲའི་ཆོས་ལུགས་བཤད་པ་མེད། །ཅེས་པ། ཁྱོད་ཀྱིས་ཐེག་པ་ཆེན་པོའི་མཐོང་ལམ་
གྱི་སྐྱེ་ཚུལ་དང་། ཡོན་ཏན་གྱི་འབྱུང་ཚུལ་འདི་འདྲ་མདོ་རྒྱུད་བསྟན་བཅོས་རྣམ་དག་གང་ནས་ཀྱང་བཤད་པ་
མེད་དེ། མདོ་ལས། དེ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ། །ཐེ་ཚོམ་ལས་~273~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བརྒལ་ཏོ། །སོམ་ཉི་ལས་བརྒལ་ཏོ། །ཞེས་གསུངས་ཤིང་། འཕགས་པ་ཀླུ་སྒྲུབ་ཀྱིས། གང་གིས་རྟེན་ཅིང་
འབྲེལ་པར་བྱུང་། །མཐོང་བ་དེ་ཡིས་སྡུག་བསྔལ་དང་། །ཀུན་འབྱུང་དང་ནི་འགོག་པ་དང་། །ལམ་གྱི་དེ་ཉིད་
མཐོང་བ་ཡིན། །ཞེས་པ་དང་། སློབ་དཔོན་ཟླ་བ་གྲགས་ཀྱང་། གང་གིས་རྟེན་ཅིང་འབྲེལ་པར་འབྱུང་བ་སྐྱེ་བ་
མེད་པར་ཤེས་པ་དང་འགག་པ་མེད་པར་མཐོང་བའི་སྐད་ཅིག་མ་གཅིག་ལ་ཆོས་ཐམས་ཅད་ཀྱང་རང་བཞིན་
གྱིས་སྐྱེ་བ་མེད་པ་དང་འགག་པ་མེད་པར་མངོན་སུམ་གྱིས་མཐོང་སྟེ། སྔར་མ་མཐོང་བའི་ལྟ་བར་བྱ་བ་གཞན་
མེད་དོ། །ཞེས་གསུངས་སོ། །
གཉིས་པ་འབྲེལ་མེད་ཀྱི་དཔེ་དགོད་པ་ནི། ཉི་མ་དེ་རིང་ཤར་བ་ཡི། །འོད་ཟེར་ནངས་པར་འབྱུང་བ་
མཚར། །ཞེས་པ། ཐེག་པ་ཆེན་པོའི་མཐོང་ལམ་ལ་ཡོན་ཏན་བརྒྱ་ཕྲག་བཅུ་གཉིས་འབྱུང་བར་བཀའ་དང་
བསྟན་བཅོས་རྣམས་ནས་གསུངས་པ་དེ། མ་འོངས་པ་ན་འབྱུང་བར་འདོད་པ་ནི་ཉི་མའི་དཀྱིལ་འཁོར་ད་ལྟར་
ཤར་ནས་འཇིག་རྟེན་གསལ་བར་བྱེད་པའི་འོད་ཟེར་ནངས་པར་རིམ་གྱིས་ཤར་ནས་མུན་པ་སེལ་བ་དང་། པདྨོ་
རྒྱས་པའི་དོན་བྱེད་དོ་ཞེས་ཟེར་བ་དང་མཚུངས་ཏེ། མ་བྱུང་མི་འབྱུང་འབྱུང་བར་མ་གྱུར་པའི་མཐོང་ལམ་འདི་
ལྟ་བུ་ཤིན་ཏུ་ངོ་མཚར་ཆེའོ། །
གསུམ་པ་ལ་གཉིས་ལས། དང་པོའི་འཁྲུལ་པའི་འདོད་པ་སུན་དབྱུང་བ་ལ་གཉིས། ཟེར་ལུགས་བརྗོད་
པ་ནི། ཁ་ཅིག་ཕ་རོལ་ཕྱིན་པ་དང་། །གསང་སྔགས་གཉིས་ཀྱི་མཐོང་ལམ་ལ། །རྒྱན་ཅན་རྒྱན་མེད་ཡིན་ཞེས་
ཟེར། །ཞེས་པ། མཐོང་ལམ་ལ་ཡོན་ཏན་བརྒྱས། བཅུ་གཅིག་འབྱུང་བར་བཤད་པ་ས་བཅུ་པའི་སྡེ་སྣོད་ལ་
སོགས་པ་ཕ་རོལ་ཏུ་ཕྱིན་པའི་ལུགས་ཡིན་གྱི། གསང་སྔགས་ཀྱི་མཐོང་ལམ་ལ་ཡོན་ཏན་དེ་དག་མ་གསུངས་
པས་མཚན་ཉིད་ཐེག་པའི་མཐོང་ལམ་རྒྱན་ཅན་དང་། གསང་སྔགས་ཀྱི་ཐེག་པའི་མཐོང་ལམ་རྒྱན་མེད་དང་པོ་
ཉན་ཐོས་ཀྱི་སྡེ་སྣོད་ལས་བཤད་ཚུལ་ལ་གཉིས་ལས།
དང་པོ་དགྲ་བཅོམ་ལ་རྒྱན་ཡོད་མེད་བཤད་པ་ནི། དེ་ལྟ་ཡིན་ན་སངས་རྒྱས་ཀྱང་། །རྒྱན་ཅན་རྒྱན་མེད་
གཉིས་སུ་འགྱུར། །ཉན་ཐོས་རྣམས་ཀྱི་དགྲ་བཅོམ་ལ། །རྒྱན་ཅན་རྒྱན་མེད་གཉིས་འཐད་ཀྱི། །ཐེག་པ་ཆེན་
པོའི་འཕགས་པ་ལ། །རྒྱན་ཅན་རྒྱན་མེད་གཉིས་མི་སྲིད། །ཅེས་པ། ཐེག་པ་ཆེན་པོའི་མཐོང་ལམ་ལ་རྒྱན་ཅན་
རྒྱན་མེད་གཉིས་སུ་འདོད་པ་དེ་ལྟར་ཡིན་ན། དེའི་འབྲས་བུ་རྫོགས་པའི་སངས་རྒྱས་ལའང་རྒྱན་ཡོད་མེད་
གཉིས་སུ་འགྱུར་ཏེ་དེ་འདྲ་མི་སྲིད་དོ། །འོན་ཏེ་ཉན་ཐོས་ཀྱི་དགྲ་བཅོམ་པ་ལ་རྒྱན་ཅན་རྒྱན་མེད་གཉིས་སུ་
གསུངས་པའི་ཕྱིར་རྫོགས་པའི་སངས་རྒྱས་ལའང་དེ་དང་མཚུངས་སོ་སྙམ་ན་མི་མཚུངས་ཏེ། ཉན་ཐོས་ལ་~274~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བསམ་གཏན་དང་པོ་ལ་སོགས་པའི་ཞི་གནས་ཀྱི་ཏིང་ངེ་འཛིན་དངོས་གཞི་མ་ཐོབ་པར་བསམ་གཏན་དང་པོའི་
ཉེར་བསྡོགས་མི་ལྕོགས་མེད་ཙམ་ལ་བརྟེན་ནས་བདག་མེད་མངོན་སུམ་གྱིས་རྟོགས་པའི་ཡེ་ཤེས་མཐོང་ལམ་
དང་། སྒོམ་ལམ་དང་། མི་སློབ་པའི་ལམ་མཐར་ཕྱིན་ཏེ། ཁམས་གསུམ་གྱི་ཉོན་མོངས་པ་ཐམས་ཅད་དང་བྲལ་
བའི་རྣམ་གྲོལ་གྱི་ལམ་ཟད་པ་དང་། མི་སྐྱེ་བ་ཤེས་པའི་ཡེ་ཤེས་ཐོབ་པ་དེ་ལ་དགྲ་བཅོམ་པ་ཤེས་རབ་ཀྱི་ཆོས་
རྣམ་པར་གྲོལ་བ་དང་རྒྱན་མེད་ཅེས་གསུངས་པ་ཡིན་ཏེ། རྫུ་འཕྲུལ་དང་མངོན་པར་ཤེས་པའི་ཡོན་ཏན་རྣམས་
མེད་པ་དང་འགོག་པའི་སྙོམས་འཇུག་མ་ཐོབ་པའི་ཕྱིར་རོ། །བསམ་གཏན་བཞི་དང་གཟུགས་མེད་བཞིའི་ཞི་
གནས་རྣམ་པར་དག་པ་ཐོབ་ཅིང་དེ་ལ་བརྟེན་ནས་ཟད་པར་དང་ཟིལ་ནོན་དང་མངོན་ཤེས་དྲུག་དང་། རྣམ་ཐར་
བརྒྱད་དང་། མཐར་གྱི་སྙོམས་འཇུག་དགུ་ཐོབ་པའི་འཕགས་པ་ཕྱིར་མི་འོང་དང་དགྲ་བཅོམ་པ་ནི་ཡོན་ཏན་དེ་
རྣམས་ཀྱིས་བརྒྱན་པས་རྒྱན་ཅན་ཞེས་གསུངས་ཤིང་། མཛོད་དུ། སྟོན་དང་བསེ་རུ་བྱང་ཆུབ་པ། །བསམ་གཏན་
མཐར་རྟེན་གཅིག་ལ་ཀུན། །ཞེས་རབ་ཀྱི་མཐའི་བསམ་གཏན་བཞི་པའི་ཞི་གནས་ཀྱི་སེམས་ལ་བརྟེན་ནས་
བདག་མེད་མངོན་སུམ་གྱིས་རྟོགས་པའི་ལྷག་མཐོང་གི་ཡེ་ཤེས་མཐོང་སྤངས་དང་། ཁམས་གསུམ་ས་དགུའི་
སྒོམ་སྤང་བརྒྱད་ཅུ་རྩ་གཅིག་སྒོམ་ལམ་དགུ་སྤངས་ནས་མི་སློབ་པའི་ཆོས་བཅུ་ཞེས་བྱ་བ་བཞི་འཕགས་ལམ་
ཡན་ལག་བརྒྱད་དང་། རྣམ་གྲོལ་དང་། རྣམ་གྲོལ་ཡེ་ཤེས་མཐོང་བའི་རྟོགས་པ་མཐར་ཕྱིན་པའི་ཚེ་འགོག་པའི་
སྙོམས་འཇུག་ཀྱང་ལྷུན་གྲུབ་ཏུ་ཐོབ་ནས་སངས་རྒྱས་ཡོན་ཏན་ཐམས་ཅད་ཀྱི་རྒྱན་དང་ལྡན་པར་གྱུར་པ་ཡིན་
ནོ༑ ༑འགོག་ཐོབ་གཉིས་ཀ་ལས་རྣམ་གྲོལ། ཤེས་རབ་ཀྱིས་ནི་གཅིག་ཤེས་སོ། །ཞེས་པ་བདག་མེད་རྟོགས་
པའི་ཤེས་རབ་ཀྱིས་ཁམས་གསུམ་གྱི་འཆིང་བ་ལས་གྲོལ་བ་དང་། སྙོམས་འཇུག་དགུའི་ཏིང་ངེ་འཛིན་གྱིས་
སྙོམས་འཇུག་གི་སྒྲིབ་པ་ལས་གྲོལ་བས་གཉིས་ཀའི་ཆའི་རྣམ་གྲོལ་དང་རྒྱན་ཅན་ཡིན་ནོ། །དགྲ་བཅོམ་གཞན་
གྱིས་འགོག་པའི་སྙོམས་འཇུག་ཆེད་དུ་སྒྲུབ་དགོས་ནའང་བཅོམ་ལྡན་འདས་ནི་སངས་རྒྱས་པའི་ཚེ་ལྷུན་གྲུབ་ཏུ་
བརྙེས་པ་ཡིན་ནོ་ཞེས་ཆོས་མངོན་པ་ནས་བཤད་དོ། །དེས་ན་ཉན་ཐོས་ཀྱི་ཐེག་པར་ཡང་རྫོགས་པའི་སངས་
རྒྱས་རྒྱན་ཅན་དུ་གྲུབ་ཅིང་། ཐེག་པ་ཆེན་པོར་ས་དྲུག་པ་མངོན་དུ་གྱུར་པའི་ཚེ་ཡོན་ཏན་གྱི་རྒྱན་དེ་དག་རྫོགས་
པར་ཐོབ་པའི་ཕྱིར་བཅོམ་ལྡན་འདས་ལ་ཐེག་པ་ཐམས་ཅད་ཀྱིས་འཕགས་པའི་ཡོན་ཏན་ལྷུན་གྱིས་གྲུབ་ཅིང་།
འཕགས་པ་གཞན་ལ་མེད་པའི་ཡོན་ཏན་སྟོབས་བཅུ་མི་འཇིགས་པ་བཞི་མ་འདྲེས་པའི་ཆོས་བཅོ་བརྒྱད་ལ་
སོགས་པ་བསམ་གྱིས་མི་ཁྱབ་པ་མངའ་བའི་ཕྱིར་རྒྱན་མེད་ཀྱི་ཐ་སྙད་མི་སྲིད་དོ། །ཐེག་ཆེན་གྱི་གྲུབ་ཐོབ་རྒྱན་
མེད་དང་སངས་རྒྱས་རྒྱན་མེད་འདོད་པ་ནི་འཕགས་པའི་གང་ཟག་ལ་སྐུར་པ་འདེབས་པའི་ལས་མཚམས་མེད་~275~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལས་ཀྱང་ཤིན་ཏུ་ལྕི་བ་ཡིན་ནོ། །
གཉིས་པ་བར་དོར་མྱ་ངན་ལས་འདའ་བར་བཤད་པ་ནི། ཉན་ཐོས་ལྕགས་ཀྱི་ཚ་ཚའི་དཔེས། །ཚེ་
འདིར་མྱ་ངན་མ་འདས་པ། །བར་དོར་མྱ་ངན་འདའ་བར་གསུངས། །ཞེས་པ། ཉན་ཐོས་ཀྱི་སྡེ་སྣོད་ལས།
འཕགས་པ་ཕྱིར་མི་འོང་བར་དོར་མྱ་ངན་ལས་འདའ་བར་བཤད་པ་ཡང་། གཟུགས་ཁམས་ཀྱིས་བསྡུས་པའི་
ལས་ལ་ནུས་པ་གསུམ་ཡོད་ཅིང་། ཕྱིར་མི་འོང་བ་དབང་པོ་གསུམ་ཡོད་པའི་ལས་དང་ཉོན་མོངས་ཆུང་ངུ་དང་།
དབང་པོ་རྣོན་པོ་དེ་གཟུགས་ཁམས་ཀྱི་བར་དོ་གྲུབ་མ་ཐག་དང་། བར་དོའི་ཚེ་ཕྱེད་ཙམ་དང་། བར་དོ་འགགས་
ནས་སྐྱེ་བ་ལ་མངོན་དུ་ཕྱོགས་པའི་ཚེ་ལྷག་བཅས་དང་ལྷག་མེད་ཀྱི་མྱ་ངན་ལས་འདའ་བ་ཡིན་ཏེ། མགར་བས་
ལྕགས་མེ་འབར་བ་ལ་ཐོ་བས་བསྣུན་པའི་ཚ་ཚ་མེ་ཤི་བ་མྱུར་བུལ་གསུམ་འབྱུང་བ་བཞིན་ནོ། །ལས་དང་ཉོན་
མོངས་དང་དབང་པོ་འབྲིང་ནི་གཟུགས་ཁམས་སུ་སྐྱེས་ནས་མྱ་ངན་ལས་འདས་ཚུལ་གསུམ་དང་། ལས་དང་
ཉོན་མོངས་ཆེན་པོ་འཕགས་པ་དབང་པོ་རྟུལ་པོ་ནི་གོང་དུ་འཕོ་བ་ཡིན་ཅིང་དེ་རྣམས་ལ་སྐྱེས་བུ་དམ་པའི་འགྲོ་
བ་བདུན་ཞེས་བྱ་སྟེ། དམ་པ་དམ་མིན་འཇུག་མི་འཇུག །སོན་པ་ཕྱིར་མི་འོང་ཕྱིར་རོ། །ཞེས་དམ་པ་མ་ཡིན་
པའི་སྒོ་གསུམ་གྱི་ལས་ལ་འཇུག་པ་མི་སྲིད་པའི་ཕྱིར་རོ། །
གཉིས་པ་དེ་ཐེག་ཆེན་གྱི་ལུགས་རྒྱ་དང་མི་མཚུངས་པར་བསྟན་པ་ལ་གཉིས་ལས། དང་པོ་བརྫུན་ཚིག་
ཡིན་པར་བསྟན་པ་ནི། །དེ་བཞིན་གསང་སྔགས་བསྒོམ་པ་ལས། །ཚེ་འདིར་མཐོང་ལམ་མ་ཐོབ་པ། །བར་དོར་
མཐོང་ལམ་ཐོབ་མོད་ཀྱི། །ཚེ་འདིར་མཐོང་ལམ་སྐྱེས་པ་ལ། །ཡོན་ཏན་ཤི་ནས་འབྱུང་བ་ནི། །བླུན་པོ་རྣམས་
ཀྱི་བརྫུན་རིགས་ཡིན། །ཞེས་པ། ཉན་ཐོས་ཀྱི་ཐེག་པར་འཕགས་པ་ཕྱིར་མི་འོང་གཟུགས་ཁམས་ཀྱི་བར་དོར་
མྱ་ངན་ལས་འདའ་བ་བཤད་པ་ལྟར། གསང་སྔགས་ཀྱི་ཐེག་པར་ཡང་། ཚེ་འདིར་མཐོང་ལམ་མ་ཐོབ་པའི་རྣལ་
འབྱོར་པ་འཆི་ཁར་རིམ་གཉིས་ཀྱི་ཏིང་ངེ་འཛིན་གསལ་བས་འབྱུང་བ་རྣམས་རིམ་གྱིས་ཐིམ་པའི་རླུང་དང་སྣང་
བ་ལ་རྡོ་རྗེའི་བཟླས་པ་དང་། སེམས་ལ་དམིགས་པ་དང་། སྒྱུ་མ་ལྟ་བུའི་ཏིང་ངེ་འཛིན་ངོས་ཟིན་པར་བྱས་ཏེ།
ཁམས་དང་སེམས་ཀྱི་དྭངས་མ་ཆོས་ཉིད་འོད་གསལ་དང་གཉིས་སུ་མེད་པའི་ཏིང་ངེ་འཛིན་ལ་མཉམ་པར་
བཞག་ནས་བར་དོ་དང་པོའི་ཉམས་ཤར་བའི་ཚེ་ཟུང་འཇུག་གི་ཡེ་ཤེས་མཐོང་ལམ་ཐོབ་པར་རྒྱུད་དང་གྲུབ་ཐོབ་
རྣམས་ཀྱིས་གསུངས་ཏེ། འོན་ཀྱང་ཉན་ཐོས་ཀྱི་བར་དོར་མྱ་ངན་ལས་འདའ་བ་དང་མིང་ཙམ་འདྲ་ནའང་དོན་
རྣམ་པ་ཐམས་ཅད་དུ་མི་མཚུངས་སོ། །ཉན་ཐོས་ཀྱི་ཐེག་པར་འདོད་པ་ཁམས་ཀྱི་བར་དོ་བདེན་པ་མཐོང་བ་
ཙམ་ཡང་མི་སྲིད་ན་མྱ་ངན་ལས་འདས་པ་ལྟ་ཅི་སྨོས། རྡོ་རྗེ་ཐེག་པར། གཟུགས་ཁམས་ཀྱི་བར་དོ་མཐོང་ལམ་~276~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཐོབ་པ་ཙམ་ཡང་མི་སྲིད་ན། འཚང་རྒྱ་བ་ལྟ་ཅི་སྨོས། དེས་ན་གསུང་རབ་མཐའ་དག་གི་བཤད་ཚུལ་རང་སར་
གཏན་ལ་འབེབས་དགོས་སོ། །མདོ་རྒྱུད་ཀྱི་ཚིག་ཅུང་ཟད་ཙམ་ལའང་མ་འདྲིས་ཤིང་ས་ལམ་གྱི་རྒྱུས་མེད་པར་
མཐོང་ལམ་ཚེ་འདིར་ཐོབ་ནས་ཡོན་ཏན་གྱི་ཁྱད་པར་སྐད་ཅིག་ཙམ་ལས་སྤྲུལ་པ་བརྒྱ་འགྱེད་པ་དང་། ཞིང་
ཁམས་བརྒྱ་གཡོ་བ་དང་། སངས་རྒྱས་བརྒྱའི་ཞལ་བལྟ་ཞིང་ཆོས་ཉན་པ་དང་། ཆོས་ཀྱི་རྣམ་གྲངས་མི་འདྲ་བ་
བརྒྱ་སྟོན་པ་དང་། ཏིང་ངེ་འཛིན་བརྒྱ་ལ་སྙོམས་པར་འཇུག་ཅིང་ལྡང་བ་དང་། གདུལ་བྱ་བརྒྱ་སྨིན་པར་བྱེད་པ་
ལ་སོགས་ཤི་བའི་རྗེས་ན་མར་རིམ་གྱིས་འབྱུང་ངོ་ཞེས་སྨྲ་བ་ནི་བླུན་པོ་རྙེད་བཀུར་སྒྲུབ་པའི་ཐབས་བརྫུན་ཚིག་
སྒྲོག་པའོ། །
གཉིས་པ་དེ་མཁས་པས་སྤང་བྱར་བསྟན་པ་ནི། །མདོ་རྒྱུད་ཀུན་དང་མི་མཐུན་པས། །འདི་འདྲའི་ཆོས་
ལུགས་མཁས་པས་སྤངས། །ཞེས་པ། ཐེག་པ་ཆེ་ཆུང་གི་བཀའ་དང་བསྟན་བཅོས་རྣམ་དག་གང་དང་མི་མཐུན་
པའི་རང་བཟོའི་ཆོས་ལུགས་ཡི་གེར་བྲིས་པ་དང་། གཞན་ལ་འཆད་པ་དང་། ཉམས་སུ་ལེན་པ་དུ་མ་ཞིག་སྣང་
ནའང་། རང་གཞན་ལེགས་པར་འདོད་པའི་མཁས་པ་རྣམས་ཀྱིས་ཤེས་ནས་སྤང་བར་བྱ་ཞིང་མ་ནོར་བར་ཁས་
བླང་པར་བྱའོ། །
གཉིས་པ་མ་འཁྲུལ་པའི་དགོངས་པ་ལེགས་པར་བཤད་པ་ལ་གསུམ་ལས། དང་པོ་ནཱ་རོ་པའི་དགོངས་
པ་བཤད་པ་ནི། ཇོ་བོ་ནཱ་རོ་ཏ་པ་ནི། དབང་བསྐུར་དུས་སུ་མཐོང་ལམ་སྐྱེ། །དེ་ནི་སྐད་ཅིག་དེ་ལ་འགག །ཆོས་
མཆོག་རྗེས་ཀྱི་མཐོང་ལམ་ནི། །འགག་པ་མེད་ཅེས་གསུང་བར་གྲགས། །འདི་ནི་དཔེ་ཡི་ཡེ་ཤེས་ལ། །མཐོང་
བའི་ལམ་དུ་བཏགས་པར་ཟད། །ཅེས་པས། བླ་མ་ཏེ་ལོ་པ་ཡུན་རིང་དུ་བསྟེན་ཅིང་དཀའ་བ་སྤྱད་པས་
གདམས་པ་ཕྱིན་ཅི་མ་ལོག་པའི་སྐྱེས་བུ་དམ་པ་པཎ་ཆེན་ནཱ་རོ་པའི་བཞེད་པས། དབང་བསྐུར་གསུམ་པའི་
དུས་སུ་སྐད་ཅིག་བཞི་དང་དགའ་བ་བཞི་ཉམས་མྱོང་རྒྱུད་ལ་སྐྱེས་པའི་ཚེ་སྐད་ཅིག་བཞི་པ་མཐོང་ལམ་ཡིན་ལ།
དེ་ལས་རྗེས་སུ་བྱུང་བའི་རིག་པ་དེ་ནི་མཐོང་ལམ་འགག་པའི་གནས་སྐབས་སོ་སོ་སྐྱེ་བོའི་བློ་ཡིན་ཅིང་། སྦྱོར་
ལམ་ཆོས་མཆོག་ཆེན་པོའི་རྗེས་སུ་སྐྱེས་པའི་མཐོང་ལམ་ནི་ཉམས་པ་མེད་ཅེས་གསུངས་པར་གྲགས་ཅེས་པ་
དེས་མཛད་པའི་བསྟན་བཅོས་རྩོད་མེད་མ་གཟིགས་པའོ། །དབང་བསྐུར་བའི་དུས་ཀྱི་ཉམས་མྱོང་མཐོང་ལམ་
དུ་ངོ་སྤྲད་པ་ནི། མཚོན་བྱེད་དཔེའི་ཡེ་ཤེས་ལ་མཚོན་བྱ་དོན་གྱི་མཐོང་ལམ་དུ་མིང་བཏགས་པར་ཟད་དེ། ནམ་
མཁར་ཤར་བའི་ཟླ་བ་གོ་བར་བྱེད་པ་ལ་ཆུ་ནང་དུ་ཤར་བའི་གཟུགས་སྟོན་པར་བྱེད་པ་བཞིན། དབང་བཞི་པའི་
ཚིག་ཙམ་གྱིས་ངོ་སྤྲོད་པ་ཡིན་ནོ། །~277~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གཉིས་པ་ཨཱརྻ་དེ་བའི་ལུགས་བཤད་པ་ནི། འཕགས་པ་ལྷ་ཡི་སྤྱོད་བསྡུས་སུ། །བདེན་པ་མཐོང་ཡང་
ལས་མཐའ་ལ། །ཆགས་པར་གསུངས་པ་རྫོགས་རིམ་གྱི། རང་བྱུང་ཡེ་ཤེས་རྟོགས་པ་ནི། དཔེ་ཡི་ཡེ་ཤེས་ཉིད་
ལ་དགོངས། །དེ་དང་ལམ་འབྲས་ལ་སོགས་པ། །གྲུབ་ཐོབ་རྣམས་ཀྱི་དགོངས་པ་མཐུན། །ཞེས་པ། གལ་ཏེ་
སྒྲུབ་པ་པོ་བདེན་པ་མཐོང་ཡང་སྔོན་གྱི་བག་ཆགས་གོམས་པའི་སྟོབས་ཀྱིས་ཞིང་ལས་དང་ཚོང་དང་རྙེད་བཀུར་
ལ་སོགས་པས་གཡེངས་པས། སྤྱོད་པ་མ་སྤྱད་པ་དང་། སྦྱོར་བ་ཆུང་པས་སྤྱོད་པའི་ཆོ་ག་མ་རྫོགས་པར་འཆི་
བའི་དུས་བྱས་ན་སྲིད་པ་གཞན་དུ་སྐྱེ་བར་འགྱུར་བའམ། རྡོ་རྗེ་འཆང་ཉིད་འཐོབ་པར་འགྱུར་ཞེས་ཞུས་པའི་
ལན་དུ། ཡང་དག་པའི་དོན་མཐོང་བས་རྟག་པ་དང་ཆད་པ་དང་འཕོ་བ་ལ་སོགས་པའི་ལྟ་བ་ངན་པ་འགག་པར་
འགྱུར་རོ། །འོན་ཀྱང་ཐ་སྙད་ལ་བརྟེན་ནས་འཕོ་བ་རྣམ་པར་དག་པ་ངེས་པར་སྤྱད་པར་བྱ་སྟེ། འཇིག་རྟེན་འདི་
ཕ་རོལ་ཏུ་འཕོ་བར་མི་བྱེད་དེ་རྟག་པའི་སྐྱོན་དུ་འགྱུར་བའི་ཕྱིར། འཇིག་རྟེན་འདི་ནས་འཆི་བ་ལས་གཞན་
ལས་ཀྱང་མི་འབྱུང་སྟེ། རྒྱུ་མེད་དུ་འགྱུར་བའི་ཕྱིར། འདི་ལྟར་མར་མེ་ལས་མར་མེ་དང་། རྒྱ་ལས་རྒྱ་དང་། སྒྲ་
ལས་བྲག་ཆ་ལྟར་དེ་ཉིད་གཞན་དུ་བརྗོད་པར་མི་ནུས་སོ། །གསེར་འོད་དམ་པར། སངས་རྒྱས་མྱ་ངན་མི་འདའ་
ཞིང་། །ཆོས་ཀྱང་ནུབ་པར་མི་འགྱུར་ཏེ། །སེམས་ཅན་རྣམས་ནི་འདུལ་བའི་ཕྱིར། །མྱ་ངན་འདས་པར་བསྟན་
པ་ཡིན། །ཞེས་པ་དང་། ཡང་ལང་ཀར་གཤེགས་པར། འདི་ལ་གང་ཡང་རྐྱེན་རྣམས་ཀྱིས། །སྐྱེ་བ་མེད་ཅིང་
འགག་པ་མེད། །བཏགས་པའི་རྐྱེན་རྣམས་ཁོ་ན་ནི། །སྐྱེ་ཞིང་འགག་པར་འགྱུར་བ་ཡིན། །ཞེས་པས་འཆི་ཁར་
བློའི་འཕེན་པ་གཏོང་ཚུལ་འཆི་བ་དོན་དམ་པ་དང་ཀུན་རྫོབ་བདེན་པ་རྟོག་ནས་འོད་གསལ་བར་ཞུགས་ཏེ། ཐ་
མལ་གྱི་ཕུང་པོ་བོར་ནས་བདག་བྱིན་གྱིས་བརླབས་པའི་རིམ་པས་ལྡང་བར་བྱའོ། །ཞེས་སེམས་བརྟན་པོ་སྐྱེད་
དེ༑ སྐྱེ་བ་གཞན་དུ་ཡིད་ལ་བྱེད་པ་དེ་ནི་འདོར་བས་ཐམས་ཅད་མཁྱེན་པར་འགྱུར་རོ། །བསམ་པ་གང་དང་
གང་གིས་ནི། །མི་རྣམས་ཡིད་ནི་ཡང་དག་སྦྱོར། །དེས་ན་དེ་ཡི་རང་བཞིན་འགྱུར། །སྣ་ཚོགས་ནོར་བུ་རང་
བཞིན་ནོ། །ཞེས་གསུངས་སོ། །དེའི་དགོངས་པ་ནི་འདི་ཡིན་ཏེ། བསྐྱེད་རིམ་བསྟན་པར་འགྱུར་ནས་རྫོགས་
རིམ་དབེན་པ་གསུམ་དང་། བདག་བྱིན་གྱིས་བརླབས་པ་སྒྱུ་ལུས་ཀྱི་རིམ་པ་མཐར་ཕྱིན་པ་ནི། ཀུན་རྫོབ་
བདེན་པ་མཐོང་བའི་ལམ་ཡིན་ལ། དེས་འོད་གསལ་གྱི་རིམ་པ་དོན་དམ་པའི་བདེན་པ་མཐར་མ་ཕྱིན་པར་འཆི་
བའི་དུས་བྱེད་པའི་ཚེ། སྤྱོད་པ་མ་སྤྱད་པས་ཟུང་འཇུག་མངོན་དུ་བྱེད་མི་ནུས་པའི་ཕྱིར་འཆི་བ་འོད་གསལ་ལ་
མཉམ་པར་བཞག་ནས་བར་དོར་སྐྱེས་པའི་ཚེ་ཟུང་འཇུག་གི་རིམ་པ་མངོན་དུ་འགྱུར་ཏེ། འཆི་ཁར་འདུན་པ་
བཏང་ནས་འོད་གསལ་དང་ཟུང་འཇུག་ཉམས་སུ་ལེན་པའི་ཡིད་ཀྱི་སྦྱོར་བ་བཟང་པོ་དེ་ནོར་བུ་ཚོན་གྱི་རྣམ་པ་~278~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བརྟེན་པ་ལྟར། འཆི་བའི་འོད་གསལ་དང་བར་དོའི་སྒྱུ་ལུས་ཀྱི་སྣང་བ་ཤར་བའི་ཚེ། སྔོན་གྱི་འཕེན་པ་དང་ལམ་
ལ་སྦྱངས་པའི་སྟོབས་ཀྱིས་ཟུང་འཇུག་རྡོ་རྗེ་འཆང་གི་སྐུ་འགྲུབ་པར་གསུངས་པ་ཡིན་ནོ། །དེ་ནས་ཀུན་རྫོབ་
བདེན་པས་མཐོང་བ་སྦྱོར་ལམ་གྱི་རྟོགས་པ་ལ་གནས་ནས་ཆོས་མཆོག་གི་ལམ་དུ་འོད་གསལ་མཐར་མ་ཕྱིན་
པར་འཆི་བ་དེ། སྤྱོད་པ་དང་འོད་གསལ་གྱི་རྟོག་པ་བསྲེས་ནས་ཟུང་འཇུག་འབད་མེད་དུ་འབྱུང་བར་བྱ་བའི་
ཕྱིར་སྐབས་དེར་སྤྱོད་པ་སྦྱང་དགོས་པ་མ་གྲུབ་པ་མ་ཡིན་ནོ། །འགའ་ཞིག་སྒྱུ་ལུས་འཛིན་པ་སྦྱང་བའི་ཕྱིར་འོད་
གསལ་སྒོམ་པ་མ་ཡིན་ཏེ། སྒྲིབ་པ་གཉིས་ཀྱི་ནང་ནས་ཤེས་བྱའི་སྒྲིབ་པ་སྤང་དཀའ་བ་དེ་སྦྱང་བའི་འོད་གསལ་
གྱི་རིམ་པ་ཡིན་ཞེས་ཟེར་བ་ཡོད་ནའང་། སྒྱུ་ལུས་ཀྱི་སྐབས་སུ་གསང་བ་དང་ཡེ་ཤེས་ཀྱི་དབང་ལ་བརྟེན་པའི་
སྣང་བ་སྒྱུ་མའི་དཔེ་གསུམ་དང་མཚུངས་པའི་ལྷ་སྐུ་དང་། ཉམས་མྱོང་དབང་གསུམ་པའི་དོན་ལམ་དུ་བྱེད་པའི་
དུས་ཡིན་པས་ཀུན་རྫོབ་བདེན་པའི་ལམ་དེ་དོན་དམ་བདེན་པ་དང་། ཟུང་འཇུག་ཏུ་སྒྲུབ་པའི་ཕྱིར་འོད་གསལ་
སྒོམ་པར་གསུངས་ཏེ། ཀུན་རྫོབ་དང་ནི་དོན་དམ་གཉིས། །སོ་སོའི་ཆར་ནི་ཤེས་གྱུར་ནས། །གང་དུའང་ཡང་
དག་འདྲེས་གྱུར་པ། །ཟུང་དུ་འཇུག་པར་དེ་བཤད་དོ། །ཞེས་གསུངས་ཤིང་། སེམས་འགྲེལ་དུ། དེ་ཕྱིར་ཆོས་
རྣམས་ཀུན་གྱི་གཞི། །ཞི་ཞིང་སྒྱུ་མ་དང་མཚུངས་པ། །གཞི་མེད་སྲིད་པ་འཇིག་བྱེད་པའི། །སྟོང་ཉིད་འདི་ནི་
རྟག་ཏུ་བསྒོམ། །ཞེས་སྒྱུ་ལུས་ཀྱི་དྲི་མ་སྦྱང་བའི་ཕྱིར་འོད་གསལ་སྒོམ་པར་གསུངས་ལ། དེ་ལ་སྔོན་གྱི་འཕེན་
པ་དང་། འོད་གསལ་གྱིས་སྦྱངས་པའི་རླུང་སེམས་ཀྱི་སྣང་བ་རྒྱུན་མི་ཆད་པར་ཤར་བ་དེ་ཟུང་འཇུག་གི་སྐུ། རྒྱུ་
བདེན་གཉིས་ཟུང་འཇུག་ཉམས་སུ་བླངས་པས་འབྲས་བུ་ཡང་སྐུ་གཉིས་ཟུང་འཇུག་འགྲུབ་པ་ཡིན་ནོ། །ཟུང་
འཇུག་གི་དོན་ནི་སེམས་འགྲེལ་དུ། དེ་ཉིད་ཇི་བཞིན་བཤད་པ་ལ། །ཀུན་རྫོབ་རྒྱུ་ནི་ཆད་མི་འགྱུར། །ཀུན་རྫོབ་
ལས་ནི་ཐ་དད་པར། །དེ་ཉིད་དམིགས་པ་མ་ཡིན་ཏེ། །ཀུན་རྫོབ་སྟོང་པ་ཉིད་དུ་བཤད། །སྟོང་ཉིད་ཁོ་ན་ཀུན་
རྫོབ་ཡིན། །མེད་ན་མི་འབྱུང་ངེས་པའི་ཕྱིར། །བྱས་དང་མི་རྟག་ཇི་བཞིན་ནོ། །ཞེས་གསུངས་ཏེ། ཟུང་འཇུག་
གི་དོན་ཡུ་ག་ན་ད་བ་ཞེས་པ་གཉིས་གཅིག་ཏུ་གྱུར་བའི་དོན་ཏོ། །ཟུང་འཇུག་ཐོབ་ནས་དེ་ཉིད་ཉམས་སུ་བླངས་
པས་ཤེས་བྱའི་སྒྲིབ་པ་ངང་གིས་སྤོང་ཞིང་། གཉེན་པོ་གཞན་མི་དགོས་པ་ཡིན་ཏེ། རྒྱལ་ཚབ་བྱམས་པས་ཀྱང་།
ཉོན་མོངས་ཅན་མིན་སྒྲིབ་པ་བཅུ། །ས་བཅུའི་མི་མཐུན་ཕྱོགས་རྣམས་ཀྱི། །གཉེན་པོ་དག་ནི་ས་ཡིན་ནོ། །ཞེས་
གསུངས་སོ། །འོན་ཏེ་སྒྱུ་མའི་སྣང་བ་དེ་ཤེས་བྱའི་སྒྲིབ་པ་ཡིན་པས་འོད་གསལ་གྱི་རིམ་པས་སྤོང་སྙམ་དུ་
སེམས་ཤིན་ཏུའང་འཁྲུལ་ཏེ། ཟུང་འཇུག་ཤེས་བྱའི་སྒྲིབ་པ་མངོན་གྱུར་གྱི་སྣང་བ་ཅན་དང་། སངས་རྒྱས་ཀྱི་སྐུ་
གཉིས་ཀྱང་ཤེས་སྒྲིབ་ཀྱི་སྐུར་འགྱུར་རོ། །བྱང་སེམས་སྒྲིབ་པ་རྣམ་སེལ་གྱིས་སངས་རྒྱས་ལ་བསྟོད་པར། ཆོས་~279~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཚུལ་འདི་དག་སྒྱུ་མ་སྨིག་སྒྱུ་དང་། །ཆུ་ཟླ་འདྲ་བར་གང་གིས་གཟིགས་གྱུར་པ། །བསོད་ནམས་ཞིང་རབ་དེ་ལ་
ཕྱག་འཚལ་དུ། །རི་བོའི་མཆོག་རབ་འདི་ལ་བདག་ཅག་ལྷགས། །ཞེས་པ་ལ་སོགས་སངས་རྒྱས་ལའང་སྒྱུ་
ལུས་ཀྱི་སྣང་བ་རབ་འབྱམས་ཡོད་པར་གསུངས་པའི་ཕྱིར་རོ། །ལམ་འབྲས་བུ་སྣང་བ་གསུམ་གྱི་འཁྲིད་ལ་
སོགས་པ་གསུངས་པ་རྣམས་ཀྱང་། ངེས་བདེན་གྱི་རྟོགས་པ་འཆར་ཚུལ་ལ། ཀླུ་སྒྲུབ་ཡབ་སྲས་དང་ནཱ་རོ་མཻ་ཏྲི་
པ་ལ་སོགས་པ་གྲུབ་ཐོབ་རྣམས་ཀྱི་བཞེད་པ་མཐུན་ཏེ། ལམ་འབྲས་བུ་བུམ་དབང་གི་ལམ་གྱི་ལྟ་བ་དང་། གྲུབ་
མཐའ་སྣང་སྟོང་ཟུང་འཇུག །གསང་དབང་གིས་གསལ་སྟོང་ཟུང་འཇུག །ཤེས་རབ་ཡེ་ཤེས་ཀྱིས་བདེ་སྟོང་ཟུང་
འཇུག །དབང་བཞི་པའི་ལམ་གྱི་ལྟ་བ་དང་གྲུབ་མཐའ་དེ་ཐམས་ཅད་ཡོངས་སུ་རྫོགས་པའི་ཟུང་འཇུག་མཐར་
ཐུག་ཏུ་བཞེད་པ་ཡིན་ནོ། །
གསུམ་པ་མཐོང་ལམ་གྱི་ས་མཚམས་བསྟན་པ་ནི། དེས་ན་ངེད་ཀྱིས་མཐོང་ལམ་ནི། །འཕགས་པ་མིན་
ལ་འབྱུང་མི་སྲིད། །ཅེས་པ། དེས་ན་གྲུབ་ཐོབ་རྣམས་ཀྱི་དགོངས་པ་བཞིན་དུ་སྦྱོར་ལམ་རྟོགས་པའི་དཔེའི་ཡེ་
ཤེས་ལ་མཐོང་ལམ་དུ་བཏགས་པ་ནི་ཆ་མཐུན་པ་ལ་དགོངས་པ་ཡིན་ཏེ། ངེས་འབྱེད་ཆ་མཐུན་གྱི་མིང་དོན་དང་
ཅིག་གོ། །མཐོང་ལམ་མཚན་ཉིད་པ་ནི། ཆོས་མཆོག་ཆེན་པོའི་སྐད་ཅིག་ལ་རྗེས་དྲན་གྱི་མཚམས་སྦྱར་ནས་
ཟུང་འཇུག་གི་ཡེ་ཤེས་སྐྱེས་པ་ལ་ཟེར་ཅིང་། ཡེ་ཤེས་ནི་མདོ་ལས། དཔའ་བར་འགྲོ་བར་ཏིང་ངེ་འཛིན་གང་ཞེ་
ན༑ ཏིང་ངེ་འཛིན་གང་དུ་ཏིང་ངེ་འཛིན་ཐམས་ཅད་ཀྱི་སྤྱོད་ཡུལ་ཉམས་སུ་མྱོང་བས་ཏེ། འདི་ནི་དཔའ་བར་འགྲོ་
བ་ཞེས་བྱ་བའི་ཏིང་ངེ་འཛིན་ཏོ། །ཞེས་གསུངས་པའི་དོན་དང་གཅིག་པར་སྤྱོད་བསྡུས་དང་གྲུབ་ཆེན་མན་ལུང་
གུ་རུ་བཞེད་དེ། འཕགས་པ་མ་ཡིན་པའི་གང་ཟག་ལ་ཏིང་ངེ་འཛིན་དེ་མེད་ཅིང་། ས་བཅུ་པའི་རྒྱལ་སྲས་ཀྱིས་
ཡོངས་སུ་རྫོགས་པར་ཐོབ་པ་ཡིན་ནོ། །དོན་འདི་འཕགས་པ་ཐོགས་མེད་ཀྱིས་ཀྱང་གསལ་བར་གསུངས་ཏེ།
སྤྲིན་མཐོང་མཁའ་ལ་ཉི་ཤར་ཇི་བཞིན་འདིར་ཁྱོད་ཕྱོགས་གཅིག་བློ་གྲོས་ཅན། །བློ་མིག་དག་པའི་འཕགས་
རྣམས་ཀྱིས་ཀྱང་རྣམ་པ་ཐམས་ཅད་མཐོང་མ་ལགས། །བཅོམ་ལྡན་འདས་ཁྱོད་གང་དག་ཆོས་ཀུན་བློ་གྲོས་
མཐའ་ཡས་པས། །ཤེས་བྱ་མཐའ་མེད་མཁའ་དབྱིངས་ཁྱབ་པ་དེ་དག་གིས་ཀུན་མཐོང་། །ཞེས་གསུངས་སོ། །
ལྔ་པ་ལ་གསུམ། བསྟན་བྱ་ཐེག་པའི་རིམ་པ། སྟོན་བྱེད་བླ་མའི་མཚན་ཉིད། འགག་བསྡུས་ཏེ་བསྟན་
པའོ། །དང་པ་ནི། ཐེག་པ་གསུམ་གྱི་ལག་ལེན་ཀྱང་། །རང་རང་གཞུང་ལུགས་བཞིན་བྱེད་ན། །སངས་རྒྱས་
བསྟན་ཡིན་མི་བྱེད་ན། །བསྟན་པའི་གཟུགས་བརྙན་ཡིན་ཞེས་བྱ། །ཞེས་པ། བདེན་པ་བཞིས་ཐོས་བསམ་དང་
སྒོམ་བྱུང་གི་ཤེས་རབ་ཀྱིས་རིམ་གྱིས་ཤེས་ནས་མངོན་དུ་བྱས་པས་སྡུག་བསྔལ་དང་ཀུན་འབྱུང་གི་བདེན་པ་~280~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཟད་དེ། འགོག་པ་དང་ལམ་གྱི་བདེན་པ་མཐར་ཕྱིན་ནས། རང་དོན་མྱ་ངན་ལས་འདས་པ་ཐོབ་པའི་ཉན་ཐོས་
ཀྱི་ཐེག་པ་དང་། དེ་ལས་ཁྱད་པར་དུ་རྟེན་འབྲེལ་ཡན་ལག་བཅུ་གཉིས་ཀྱི་དོན་བསྒོམས་པས་སྲིད་པ་ཐ་མ་ལ་
སློབ་དཔོན་གྱི་གདམ་ངག་ལ་མ་ལྟོས་པར་བྱང་ཆུབ་མངོན་དུ་བྱེད་པའི་རང་སངས་རྒྱས་ཀྱི་ཐེག་པ་དང་། གཞན་
དོན་དུ་རྫོགས་པའི་སངས་རྒྱས་སྒྲུབ་པའི་ཐེག་པ་ཆེན་པོའི་ལམ་ལ་སློབ་ཚུལ་རང་རང་གི་གཞུང་ལུགས་བཞིན་
དུ་སྔ་ཕྱི་དང་དམིགས་རྣམས་མ་འཁྲུགས་པར་བྱས་ན། རང་གི་ཐར་པ་ཐོབ་པས་སངས་རྒྱས་ཀྱི་བསྟན་པ་ལུང་
དང་རྟོགས་པ་བཤད་སྒྲུབ་ཀྱི་གོ་ཆོད་པ་ཡིན་ནོ། །དེ་ལས་གཞན་པའི་བཤད་སྒྲུབ་བྱེད་པ་སངས་རྒྱས་བསྟན་
པའི་གཟུགས་བརྙན་ཡིན་པས་དོར་བར་བྱའོ། །
གཉིས་པ་ལ་གཉིས་ལས་དང་པོ་བླ་མའི་དབྱེ་བ་ནི། ཉན་ཐོས་རྣམས་ཀྱི་བླ་མ་དེ། །བཟང་ཡང་གང་
ཟག་ཁོ་ནར་བས། །ཕ་རོལ་ཕྱིན་པའི་བླ་མ་ནི། །བཟང་ན་དགེ་འདུན་དཀོན་མཆོག་ཡིན། །གསང་སྔགས་པ་ཡི་
བླ་མ་མཆོག །དཀོན་མཆོག་གསུམ་དང་དབྱེར་མེད་ཡིན། །ཞེས་པ། སྤྱིར་སངས་རྒྱས་བཅོམ་ལྡན་འདས་ནི་
འགྲོ་བ་ཐམས་ཅད་ཀྱི་བླ་མ་དང་ཐེག་པ་ཐམས་ཅད་ཀྱི་སྟོན་པ་ཡིན་ལ། ཁྱད་པར་ཉན་ཐོས་ཀྱི་བླ་མས་སྡོམ་པ་
འབོགས་པ་དང་། དེ་མ་ཉམས་པར་སྲུང་བའི་ཚུལ་དང་། ལམ་ལྔ་གོ་རིམ་མ་འཁྲུགས་པར་རྒྱུད་ལ་སྐྱེ་བའི་
ཐབས་ཚང་ལ་མ་ནོར་བར་སྟོན་པ་དེ། དགེ་བའི་བཤེས་གཉེན་མཚན་ཉིད་དང་ལྡན་པ་ཡིན་ཀྱང་གང་ཟག་
བཟང་པོ་ཡིན་གྱིས་དཀོན་མཆོག་གསུམ་པོ་གང་དུའང་མ་འདུས་སོ། །ཕ་རོལ་ཏུ་ཕྱིན་པའི་ཐེག་པ་སྟོན་པའི་
སློབ་དཔོན་དེ་ཞི་དུལ་དང་སྙིང་རྗེ་དང་བྱང་ཆུབ་ཀྱི་སེམས་དང་ལམ་སྟོན་པ་ལ་མཁས་པ་དང་སྐྱེ་བ་བཟོད་པ་ལ་
སོགས་པའི་ཡོན་ཏན་དང་ལྡན་ན་ཐེག་ཆེན་གྱི་དགེ་འདུན་དཀོན་མཆོག་ཡིན་ནོ། །རྡོ་རྗེ་ཐེག་པའི་བླ་མ་རྒྱུད་
ནས་གསུངས་པའི་མཚན་ཉིད་དང་ལྡན་པས་དབང་བསྐུར་ལམ་མ་ནོར་བར་ཉམས་སུ་ལེན་ཚུལ། གེགས་སེལ།
བོགས་འདོན་ལ་སོགས་པ་ཟབ་མོ་སྟེར་བ་དེ་དཀོན་མཆོག་གསུམ་གཅིག་ཏུ་འདུས་པའི་ངོ་བོ་ཡིན་ཏེ། བླ་མ་
སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །དངོས་གྲུབ་གོ་འཕང་མཆོག་འདོད་པས། །ཀུན་ནས་
བླ་མ་མཉེས་པར་བྱ། །ཞེས་གསུངས་སོ། །
དེས་ན་དེ་ལ་གསོལ་བཏབ་པས། །དཀོན་མཆོག་གསུམ་པོ་ཚེ་འདིར་འགྲུབ། །དེ་ལྟའི་ཐེག་པ་གསུམ་
པོ་ཡི། །སོ་སོའི་གཞུང་ནས་བཤད་པ་བཞིན། །བླ་མའི་མཚན་ཉིད་མི་ལྡན་ན། །བླ་མ་ཡིན་གྱིས་དམ་པ་མིན། །ཞེས་
པ༑ གསང་སྔགས་ཀྱི་བླ་མ་སྐྱབས་གནས་ཀུན་འདུས་པ་ཡིན་པས་དེ་ལྟར་ཤེས་ནས་རྩེ་གཅིག་ཏུ་གསོལ་བ་
བཏབ་ན། རང་ཉིད་ཀྱི་ལུས་ངག་ཡིད་གསུམ་དཀོན་མཆོག་གསུམ་གྱི་ངོ་བོར་ཚེ་འདི་ལ་འགྲུབ་པར་འགྱུར་~281~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
རོ༑ ༑ཐེག་པ་གསུམ་པོ་རང་རང་གི་གཞུང་ནས་བྱུང་བའི་བླ་མའི་མཚན་ཉིད་ཚང་ན་བླ་མ་དམ་པ་ཡིན་ལ། མ་
ཚང་ན་ཆོས་ཀྱི་འབྲེལ་པ་ཡོད་པའི་བླ་མ་ཙམ་ཡིན་ཀྱང་དམ་པ་ནི་མ་ཡིན་ནོ། །
གཉིས་པ་བླ་མ་བརྟེན་ཚུལ་ལ་གཉིས་ལས། དང་པོ་དམ་པ་མ་ཡིན་པ་བརྟེན་ཚུལ་ནི། དེ་ལ་གསོལ་བ་
བཏབ་ན་ཡང་། །བྱིན་རླབས་ཅུང་ཟད་འབྱུང་མོད་ཀྱི། །ཚེ་འདི་འམ་བར་དོ་ལ་སོགས་སུ། །སངས་རྒྱས་ཉིད་
སྦྱིན་མི་ནུས་སོ། །ཞེས་པ། བླ་མའི་མཚན་ཉིད་མི་ལྡན་ཅིང་ཆོས་ཀྱི་འབྲེལ་པ་ཡོད་པའི་བླ་མ་དེ་ལ་མོས་གུས་
བྱས་ན་རང་གི་བསམ་པ་བཟང་བའི་ནུས་པས་བྱིན་བརླབས་ཅུང་ཟད་འབྱུང་གིས། གང་ཟག་དེ་ལ་སློབ་མའི་
རྒྱུད་སྨིན་པ་དང་གྲོལ་བར་བྱེད་པའི་མཐུ་མེད་པས་སངས་རྒྱས་ཀྱི་གོ་འཕང་ཐོབ་པར་མི་ནུས་སོ། །
གཉིས་པ་བླ་མ་དམ་པ་བསྟེན་ཚུལ་ལ་གསུམ་ལས། དང་པོ་དབང་བསྐུར་བའི་བླ་མ་བསྟེན་ཚུལ་ནི།
དེས་ན་དབང་བསྐུར་ཐོབ་པའི་མིས། །དཀོན་མཆོག་གསུམ་པོ་བླ་མ་རུ། །འདུས་པར་མཐོང་ནས་བླ་མ་ལ། །གསོལ་བ་
བཏབ་ན་བྱིན་བརླབས་འཇུག །ཅེས་པ། རྒྱུད་ལུང་མན་ངག་དང་མཐུན་པའི་དབང་རྫོགས་པར་ཐོབ་པའི་སློབ་
མ་དེས། བླ་མའི་ཕུང་པོ་ལྔ་སངས་རྒྱས་ལྔའི་རང་བཞིན་དང་། སྐྱེ་མཆེད་བྱང་ཆུབ་སེམས་དཔའི་བདག་ཉིད་
དང་། ཐུགས་བདེ་གསལ་མི་རྟོག་སྟོང་པའི་ངོ་བོར་ཤེས་ནས། ཐེ་ཚོམ་དང་ལོག་རྟོག་གི་སེལ་མ་ཞུགས་པར་
གསོལ་བ་བཏབ་ན་དངོས་གྲུབ་ཐམས་ཅད་འཕྲལ་དུ་འབྱུང་སྟེ། མཁས་གྲུབ་དམ་པ་རྣམས་ཀྱི་གསུང་ལས། བླ་
མ་སངས་རྒྱས་དང་བྱང་སེམས་དང་འཕགས་པ་དང་སོ་སོའི་སྐྱེ་བོའི་ཡོན་ཏན་ཙམ་དུ་མཐོང་ནས་གསོལ་བ་
བཏབ་ན་དེ་དང་མཐུན་པའི་བྱིན་རླབས་འབྱུང་ཞིང་། བླ་མ་སྐྱོན་ཅན་དུ་མཐོང་ན་བྱིན་རླབས་མི་འབྱུང་བར་མ་
ཟད། དམ་ཚིག་ཉམས་པའི་ཉེས་པ་འབྱུང་སྟེ། ལྷ་སྦྱིན་གྱིས་སངས་རྒྱས་སྐྱོན་ཅན་དུ་མཐོང་བས་དམྱལ་བར་
སྐྱེས་པ་དང་། ལྷོ་ཕྱོགས་འབྲས་སྤུངས་ཀྱི་སློབ་མས་བླ་མའི་ལོ་གསུམ་གྱི་སྔོན་དུ་མཆོག་གི་དངོས་གྲུབ་ཐོབ་པ་
བཞིན་ནོ། །ཞེས་གསུངས་སོ། །ལམ་འབྲས་ལས་ཀྱང་། དབང་པོ་གསུམ་གྱི་ལམ་བསྟན་པའི་དབང་པོ་རབ་ཀྱི་
ལམ་བསྒྲོད་ཚུལ་བླ་མ་སངས་རྒྱས་དངོས་སུ་མཐོང་ནས་མོས་གུས་ལམ་དུ་བྱེད་པ་དེ་ཚེ་འདིར་གྲོལ་བ་ཐོབ་
པར་གསུངས་ཏེ། ལམ་ཟབ་མོ་བླ་མའི་རྣལ་འབྱོར་ཞེས་ལམ་གྱི་མཐར་ཐུག་ཏུ་མཛད་དོ། །
གཉིས་པ་དབང་མ་བསྐུར་བའི་བླ་མ་བསྟེན་ཚུལ་ནི། གལ་ཏེ་དབང་བསྐུར་མ་ཐོབ་ན། །བླ་མ་དཀོན་
མཆོག་གསུམ་ཉིད་དུ། །ཕར་ལ་བསྡུས་ལ་གསོལ་བ་ཐོབ། །རིམ་གྱིས་བྱིན་རླབས་ཅི་རིགས་འཇུག །ཅེས་པ།
དབང་མ་བསྐུར་ཅིང་གདམས་པ་ཟབ་མོ་བྱིན་པའི་བླ་མ་ཡིན་ན། དེ་དཀོན་མཆོག་གསུམ་གྱི་ནང་དུ་བསྡུས་ལ།
སྐྱབས་གནས་མཐར་ཐུག་ཆོས་དང་དགེ་འདུན་ཀྱང་སངས་རྒྱས་སུ་འདུས་པར་གསུངས་པ་བཞིན། སངས་རྒྱས་~282~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དཀོན་མཆོག་གི་ངོ་བོ་བཅོམ་ལྡན་འདས་ཐུབ་པ་ཆེན་པོའམ་སྨན་བླའམ་མི་འཁྲུགས་པ་དང་ཚེ་དཔག་མེད་ལ་
སོགས་པའི་རྣམ་པ་མདུན་དུ་གསལ་བར་དམིགས་ཤིང་དེ་སངས་རྒྱས་ཐམས་ཅད་འདུས་པའི་བདག་ཉིད་དུ་
ཡིད་ཆེས་བྱས་ལ། རྒྱུན་མི་ཆད་པར་གསོལ་བ་བཏབ་ན་བྱིན་རླབས་འབྱུང་ཞིང་། ཚུལ་འདི་དཔའ་བར་འགྲོ་
བའི་ཏིང་ངེ་འཛིན་གྱི་མདོ་དང་། ད་ལྟར་གྱི་སངས་རྒྱས་མངོན་སུམ་བཞུགས་པའི་མདོ་ལ་སོགས་པའི་དགོངས་
པ་མ་ནོར་བ་ཡིན་ནོ། །
གསུམ་པ་དེ་དཀོན་མཆོག་གསུམ་དུ་བསྡུས་པའི་འཐད་པ་ནི། བླ་མ་རྐྱང་པ་བཟང་སྲིད་ཀྱང་། །གསོལ་
བ་བཏབ་པ་བྱིན་རླབས་ཆུང་། །དེ་བས་དཀོན་མཆོག་གསུམ་ཉིད་ལ། །གསོལ་བ་བཏབ་པ་ཤིན་ཏུ་བཟང་། །ཞེས་
པ༑ དབང་བསྐུར་མ་ཐོབ་པའི་བླ་མ་དེ་བཟང་ཡང་། རང་གི་སྒོ་གསུམ་རྒྱལ་བའི་སྐུ་གསུང་ཐུགས་སུ་རྟེན་
འབྲེལ་སྒྲིགས་པའི་བླ་མ་མ་ཡིན་པས་བྱིན་རླབས་འབྱུང་བའི་འབྲེལ་ཐག་རིང་བ་ཡིན་ནོ། །དེས་ན་བླ་མ་དཀོན་
མཆོག་གསུམ་དུ་བསྡུས་ནས་གསོལ་བ་བཏབ་པས་བྱིན་རླབས་འཇུག་པའི་སྒོ་ཤིན་ཏུ་བཟང་སྟེ། སེམས་ཅན་
ཐམས་ཅད་ཀྱི་སྐྱབས་གནས་ནམ་མཁའ་དང་མཉམ་པར་དད་གུས་གང་བྱེད་ལ་བྱིན་རླབས་ཕྱོགས་རིས་མེད་
པར་འབྱུང་བ་ཡིན་པའི་ཕྱིར། མདོ་ལས། མི་གང་ཐུབ་པ་ཟླ་བ་དྲན་བྱེད་པ། །དེ་ཡི་མདུན་ན་རྟག་ཏུ་ཐུབ་དབང་
བཞུགས། །ཞེས་གསུངས་སོ། །
གསུམ་པ་ནི། དབང་བསྐུར་དང་པོ་མ་ཐོབ་པར། །བསྐྱེད་པའི་རིམ་པ་བསྒོམ་པ་དང་། །དབང་བསྐུར་
གཉིས་པ་མ་ཐོབ་པར། །གཏུམ་མོ་ལ་སོགས་བསྒོམ་པ་དང་། །དབང་བསྐུར་གསུམ་པ་མ་ཐོབ་པར། །བདེ་སྟོང་
ལ་སོགས་སྒོམ་པ་དང་། །དབང་བསྐུར་བཞི་པ་མ་ཐོབ་པར། །ཕྱག་རྒྱ་ཆེན་པོ་སོགས་སྒོམ་དང་། །ཞེས་པ།
རྣལ་འབྱོར་བླ་ན་མེད་པའི་དབང་དུ་བྱས་ནས་བུམ་དབང་མ་ཐོབ་པར་བསྐྱེད་རིམ་སྒོམ་པ་ནི་ཐ་མལ་གྱི་ཕུང་པོ་
མི་སྦྱངས་སྣོད་མ་དག་པ་ཡིན་ནོ། །གསང་དབང་མ་ཐོབ་པར་གཏུམ་མོ་དང་རླུང་བསྒོམ་པ་ནི་རྟེན་ཡི་གེའི་
དཀྱིལ་འཁོར་མ་སྦྱངས་པ་ཡིན་ལ། འདི་ནི་རླུང་གསུམ་དང་ཡི་གེ་གསུམ་དང་ངག་བརྗོད་པ་གསུང་རྡོ་རྗེའི་རྣལ་
འབྱོར་སྒོམ་པ་ལ་དེ་དག་སངས་རྒྱས་ཀྱི་གསུང་སྒྲུབ་པའི་རྟེན་འབྲེལ་མ་བསྒྲིགས་པའི་ཕྱིར་རོ། །ཤེས་རབ་ཡེ་
ཤེས་ཀྱི་དབང་མ་ཐོབ་པར་བདེ་སྟོང་གི་རྣལ་འབྱོར་དང་། ལུགས་འབྱུང་ལུགས་ལྡོག་གི་དགའ་བ་བཞི་ཉམས་
སུ་ལེན་པ་ནི་ཁམས་བྱིན་གྱིས་མ་བརླབས་པས་ཡེ་ཤེས་རྣལ་མ་སྐྱེ་བའི་རྒྱུར་མི་རུང་བའི་ཕྱིར་རོ། །དཔེར་ན།
ས་བོན་རྙིང་པ་འགའ་ཞིག་མ་སྦྱངས་པར་ཞིང་ལ་བཏབ་ན་ལོ་ཏོག་རྣལ་མ་མི་སྐྱེ་བ་བཞིན་ནོ། །དབང་བཞི་པ་
མ་ཐོབ་པར་ཕྱག་རྒྱ་ཆེན་པོའི་ལམ་སྒོམ་པ་ནི་ལམ་རྒྱུས་མེད་པར་དོན་གཉེར་བའི་སར་འགྲོ་བ་བཞིན་ཡེ་ཤེས་~283~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ངོ་མི་འཕྲོད་པའི་ཕྱིར། དེས་ན་རྒྱུ་སྔོན་དུ་མ་སོང་བའི་འབྲས་བུ་འགྲུབ་དཀའ་ཞིང་ལམ་ནོར་པར་འཇུག་པའི་
ཉེས་པ་ཡོད་ལ། སྤྱིར་ཡང་དབང་མ་ཐོབ་པ་དེ་ལ་དེའི་གྲོལ་བྱེད་ཀྱི་ལམ་སྟོན་པ་ནི་སྣོད་མིན་ལ་གསང་བ་
བསྒྲགས་པའི་ཉེས་པར་ཡང་འགྱུར་རོ། །
དགེ་སློང་སྡོམ་པ་མ་ཐོབ་པར། །མཁན་སློབ་ལ་སོགས་བྱེད་པ་ནི། །གསང་སྔགས་མེད་པར་སྦྲུལ་
གདུག་གི །མགོ་ལ་རིན་ཆེན་ལེན་པ་ལྟར། །རང་གཞན་བརླག་པའི་རྒྱུ་རུ་བས། །མཁས་པ་རྣམས་ཀྱི་རྒྱང་རིང་
སྤངས། །ཞེས་པ། རང་གི་དགེ་སློང་སྡོམ་པ་མ་ཐོབ་པར་གཞན་གྱི་མཁན་སློབ་བྱེད་པ་ལ་སོགས་བྱར་མི་རུང་
བའི་ཆོས་དང་ལག་ལེན་བྱེད་པ་ཐམས་ཅད་དུག་སྦྲུལ་གྱི་མགོ་ལ་ཡོད་པའི་རིན་པོ་ཆེ་སྔགས་དང་སྨན་གྱི་ནུས་
པ་མེད་པར་ལེན་ན། རིན་པོ་ཆེའི་ཕན་ཡོན་མི་འབྱུང་ཞིང་། དུག་གི་ཉེས་པ་འབྱུང་བ་ལྟར་རང་གཞན་ཕུང་བའི་
རྒྱུ་ཡིན་པས་མདོ་རྒྱུད་མཁྱེན་པ་རྣམས་ཀྱིས་དོར་བར་བྱའོ། །
དྲུག་པ་ལ་བཞི། གཏོར་མའི་ལག་ལེན་ནོར་ཚུལ། རས་བྲིས་ཀྱིས་ལག་ལེན་ནོར་ཚུལ། ཆོ་གའི་ལག་
ལེན་ནོར་ཚུལ། མདོ་སྔགས་འདྲེས་པའི་ལག་ལེན་ནོར་ཚུལ་ལོ། །དང་པོ་ལ་གཉིས། ནོར་པ་སྤང་བྱར་བསྟན་
པ༑ མ་ནོར་བ་བླང་བྱར་བསྟན་པའོ། །དང་པོ་ལ་ལྔ། ཁ་འབར་གཏོར་མའི་ལག་ལེན། ཆུ་སྦྱིན་གྱི་ལག་ལེན།
ཟན་ཕུད་ཀྱི་ལག་ལེན། ལྷ་བཤོས་ཀྱི་ལག་ལེན། རྙིང་མ་དང་འདྲེས་པའི་ལག་ལེན་ནོ། །
དང་པོ་ནི། གཞན་ཡང་གངས་རིའི་ཁྲོད་འདི་ན། །འཁྲུལ་པའི་ལག་ལེན་དུ་མ་ཡོད། །ཁ་འབར་མ་ཡི་
གཏོར་མ་ལ། །དེ་བཞིན་གཤེགས་པ་བཞི་ཡི་མཚན། །སྔོན་ལ་བརྗོད་པའི་ལག་ལེན་མཐོང་། །འདི་ཡང་མདོ་
དང་མཐུན་མ་ཡིན། །མདོ་ལ་སྔོན་ལ་སྔགས་བརྗོད་ནས། །སངས་རྒྱས་བཞི་པོ་ཕྱི་ནས་གསུངས། །ཞེས་པ།
སྔར་ནོར་པ་སུན་དབྱུང་བ་དེ་དག་ལས་གཞན་ཡང་། བོད་ཡུལ་ན་ཆོས་ཀྱི་བྱེད་ཚུལ་སངས་རྒྱས་ཀྱི་གསུང་དང་
མི་མཐུན་པའི་ནོར་པ་མང་པོ་ཡོད་དེ། ཡི་དྭགས་ཁ་ལ་མེ་འབར་མ་ལ་གཏོར་མ་སྦྱིན་པའི་ཆོ་གར། རྒྱལ་ཆེན་
ཤུགས་ལྡན་འོད་ཀྱི་སྔགས་སུ་གྲགས་པ་དེ་ནི། ན་མཿསརྦ་ཏ་ཐཱ་ག་ཏ་ཨ་བ་ལོ་ཀི་ཏེ། ཨོཾ་སམྦྷ་ར་སམྦྷ་ར་ཧཱུྃ།
ཞེས་པ་འདི་འཕགས་པ་ལ་མཆོད་པ་འབུལ་ན་ལན་ཉི་ཤུ་རྩ་གཅིག་བཟླས་ནས་འབུལ། ཡི་དྭགས་ལ་ལན་
བདུན་བཟླས་པའི་རྗེས་སུ་དེ་བཞིན་གཤེགས་པ་རིན་ཆེན་མང་དང་། གཟུགས་དམ་པ་དང་། སྐུ་འཇམ་ཀླས་
དང་། འཇིགས་པ་ཐམས་ཅད་དང་བྲལ་བ་ལ་ཕྱག་འཚལ་ལོ། །ཞེས་བརྗོད་པར་གསུངས་པ་ལ། མཁས་འདོད་
གཅིག་གིས་ཐོག་མར་སངས་རྒྱས་ལ་ཕྱག་འཚལ་བ་རིགས་སྙམ་ནས། སྔགས་དང་ཕྱག་གོ་བསྣོར་ནས་བྱེད་པ་
ཡོད་དེ། ཕྱག་འཚལ་བ་ནི་བདེན་སྟོབས་བརྗོད་པའི་དོན་ཡིན་པ་མ་གོ་བར་ཟད་དོ། །བོད་ཀྱི་བླ་མ་འགའ་~284~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཞིག །དེ་བཞིན་གཤེགས་པ་བཞི་པོ། ཐུབ་ཆེན་དང་། འཇམ་དབྱངས་དང་། སྤྱན་རས་གཟིགས་དང་། ཕྱག་ན་
རྡོ་རྗེ་རྣམས་ཡིན་པར་འདོད་དོ། །
གཉིས་པ་ནི། འགའ་ཞིག་ཆུ་སྦྱིན་ནང་དུ་ཟན། །འཇུག་པའི་ལག་ལེན་བྱེད་པ་ཐོས། །འཇུར་འགེགས་
ཅན་གྱི་ཡི་དྭགས་ཀྱིས། །ཆུ་སྦྱིན་ནང་དུ་ཟན་མཐོང་ན། །འཇིགས་པ་ཆེན་པོ་འབྱུང་བར་གསུངས། །དེས་ན་ཆུ་
སྦྱིན་ནང་དུ་ཟན། །འདེབས་པ་ཆོ་ག་ཉམས་པ་ཡིན། །ཞེས་པ། ཡི་དྭགས་འཇུར་འགེགས་ཅན་ལ། ཨོཾ་ཛྭ་ལ་མི་
ཏཾ་སརྦ་པྲེ་ཏེ་བྷྱཿསྭཱ་ཧཱ། ཞེས་པའི་སྔགས་ཀྱིས་ཆུ་ཐིགས་པ་རྒྱུན་བཅད་ཅིང་སྟེར་བ་དང་། སེ་གོལ་གཏོགས་པའི་
ལག་ལེན་ལ་ཆུ་ནང་དུ་ཟན་འཇུག་པའི་ལུགས་ཡོད་དེ། ཟན་གྱི་དྲི་ཚོར་ན་དངངས་སྐྲག་ཆེན་པོ་འབྱུང་བར་མདོ་
དེ་ཉིད་ལས་གསལ་པོར་གསུངས་པའི་ཕྱིར་ལག་ལེན་ནོར་པ་ཡིན་པས་མི་བྱའོ། །འདིར་ཛྭ་ལ་ཞེས་རིང་པོར་
བྱེད་པ་ནི་ནོར་པའོ། །
གསུམ་པ་ནི། ཟན་གྱི་ཕུད་ལ་ལྷ་བཤོས་དང་། ཆངས་བུ་བྱ་བར་སངས་རྒྱས་གསུངས། །རྡོ་རྗེ་རྩེ་མོའི་
རྒྱུད་ལས་ནི། ཟན་གྱི་ཕུད་ལ་ཆངས་བུ་སྦྱིན། །ཞེས་གསུངས་འཕྲོག་མའི་མདོ་ལས་ཀྱང་། སངས་རྒྱས་བསྟན་
པར་ཁས་འཆེ་ན། །འཕྲོག་མ་ལ་ནི་ཆངས་བུ་སྦྱིན། །ཞེས་གསུངས་དེ་ཡི་ཆོ་ག་ནི། །ལྟ་བ་ངན་སེལ་ལ་སོགས་
ལྟོས། །ཞེས་པ། ཀྱཻ་རྡོ་རྗེར། ཨོཾ་དྷྭཾ་དྷྭཾ་ལྷ་བཤོས་ཀྱི་སྔགས་སོ། །ཞེས་པ་དང་། ཨ་ཀ་རོ་འབྱུང་པོ་ཐམས་ཅད་
པའི་གཏོར་མའི་སྔགས་སུ་གསུངས་པས་བླ་མ་དཀོན་མཆོག་ལ་ལྷ་བཤོས་ཕུལ་བ་དང་། ཆོས་སྐྱོང་དང་འཇིག་
རྟེན་པའི་མགྲོན་ལའང་སྔགས་དེས་འབུལ་བར་སློབ་དཔོན་ཛེ་ཏ་རིའི་ཡི་དམ་བླང་བའི་ཆོ་གར་ཡང་གསུངས་
སོ། །རྡོ་རྗེ་རྩེ་མོར། དེ་ནས་ཟས་ཀྱི་དུས་སུ་ནི། །རྣམ་པ་ཀུན་ཏུ་ཆངས་བུ་སྦྱིན། །ཞེས་གསུངས་སོ། །བཅོམ་
ལྡན་འདས་ཀྱིས། ང་ལ་སྟོན་པར་ཁས་འཆེ་བའི་ཉན་ཐོས་རྣམས་ཀྱིས་འཕྲོག་མ་བུ་དང་བཅས་པ་ལ་ཆངས་བུ་
སྦྱིན་པར་བྱའོ། །ཞེས་གསུངས་སོ། །འཕྲོག་མའི་ལོ་རྒྱུས་ནི། རྒྱལ་པོའི་ཁབ་ཏུ། གཞོན་ནུ་མང་པོས་རི་ཁྲོད་
ནས་འོངས་པའི་གཞོན་ནུ་མ་བྱིས་པ་བཙའ་བའི་དུས་ལ་ཉེ་བ་ཞིག་བཟུང་སྟེ། རྐང་སྟབས་སྒྱུར་བས་ལྟོ་ནང་གི་
སེམས་ཅན་ལྷུང་བས་ཆེས་ཁྲོས་པར་གྱུར་ཏེ། དགེ་སློང་བཞི་ལ་ཆོས་སྟོན་གསོལ་ནས་རྒྱལ་པོའི་ཁབ་ཀྱི་བྱིས་པ་
བཙས་སོ་ཅོག་ཟ་བའི་སྨོན་ལམ་བཏབ་པས་གྲུབ་པར་གྱུར་ཏོ། །བྱིས་པ་རྣམས་ཀྱི་སྲོག་འཕྲོག་པས་འཕྲོག་མ་
ཞེས་གྲགས་སོ། །གནོད་སྦྱིན་ལྔ་རྩེན་གྱི་ཆུང་མ་བྱས་ཏེ་བུ་ལྔ་བརྒྱ་བཙས་སོ། །དེའི་རྒྱལ་པོའི་ཁབ་ཀྱི་སྐྱེ་བོ་
རྣམས་ཀྱིས་སངས་རྒྱས་ལ་འཕྲོག་མ་འདུལ་བར་གསོལ་བ་བཏབ་པས་གནང་སྟེ། བུ་ཆུང་ཤོས་ལྷུང་བཟེད་དུ་
བཅུག་ནས་སྦས་སོ། །བུས་མ་མཐོང་ཞིང་མས་བུ་མི་མཐོང་བར་བྱིན་གྱིས་བརླབས་སོ། །བུ་ཚོལ་བའི་ཕྱིར་དུ་~285~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
སུམ་ཅུ་རྩ་གསུམ་གྱི་གནས་ནས་གསེར་གྱི་ས་གཞི་ལ་ཐུག་པར་ཁོར་ཡུག་གི་རིའི་ཁོངས་ཐམས་ཅད་ཉུལ་ཀྱང་
མ་རྙེད་ནས། རྒྱལ་པོ་རྣམ་ཐོས་ཀྱི་བུ་ལ་གསོལ་པས། བཅོམ་ལྡན་འདས་ལ་ཞུས་ཅིག་ཅེས་བསྒོའོ། །སྟོན་པ་ལ་
ཞུས་པས། རྒྱལ་པོའི་ཁབ་ཀྱི་བྱིས་པ་སྐྱེས་སོ་ཅོག་མེད་པར་བྱེད་ན། ཁྱོད་ལ་བུ་ལྔ་བརྒྱ་ཡོད་པས་གཅིག་མ་
ཚང་བ་ལ་མྱ་ངན་བྱེད་པར་མི་རིགས་ཞེས་གསུངས་སོ། །སླར་བཅོམ་ལྡན་འདས་ཀྱིས་སེམས་ཅན་ལ་འཚེ་བ་མི་
བྱེད་པར་བཀའ་བསྒོས་ཞིང་། འཕྲོག་མ་ལས་དམ་བཅས་ཏེ། མེ་ཁ་ལའི་གཟུངས་ཞེས་བྱ་བ་རང་གི་སྙིང་པོ་
ཕུལ་ལོ། །ལྷུང་བཟེད་བསལ་ཏེ་བུ་བསྟན་པས་དགའ་བར་གྱུར་ཏོ། །ཤ་ཁྲག་ལ་ལོངས་སྤྱོད་པ་སྤངས་པས་
འཚོ་བས་འཕོངས་པར་གྱུར་པ་ལ་ཆངས་བུ་སྦྱིན་པར་གསུངས་སོ། །ལྟ་བ་ངན་སེལ་དུ། བྲམ་ཟེའི་རིགས་ལ་
མངོན་པར་ཞེན་པའི་མུ་སྟེགས་ནམ་མཁའི་སྙིང་པོ་ཞེས་བྱ་བ་རྡོ་རྗེའི་གདན་ནས་མཻ་ཏྲི་པའི་སྤྱན་སྔར་བྱུང་བ་དེ་
འདུལ་བའི་ཕྱིར་རྒྱལ་སྲས་ལས་དང་པོའི་སྤྱོད་པ་གསུངས་ཏེ། གསོ་སྦྱོང་དང་སྐྱབས་འགྲོ་དང་དཀོན་མཆོག་
གསུམ་རྗེས་སུ་དྲན་པ་དང་། གསུང་རབ་ཀློག་པ་དང་། འཕགས་པ་འཇམ་དཔལ་གྱི་མཚན་ཡང་དག་པར་
བརྗོད་པ་དུས་གསུམ་དུ་ཁ་ཏོན་བྱ་བ་དང་། ཛམྦྷ་ལ་ལ་ཆུ་སྦྱིན་པ་དང་ཁ་འབར་མའི་སྔགས་ལན་བདུན་ཟླས་
པའི་ལག་པའི་སོར་མོ་བརྐྱང་པ་ལ་བདུད་རྩིའི་རྒྱུན་གྱིས་བྱིན་གྱིས་བརླབས་པའི་ཆུ་དང་། ཟས་ཀྱི་གཏོར་མ་སྒོ་
དྲུང་དུ་བྱིན་པས་ཡི་དྭགས་ཀྱི་ཚོགས་རྣམས། ས་མ་ག་ཏའི་ཡུལ་གྱི་བྲེ་བོ་ཆེ་རེ་རེ་ཐོབ་པར་འགྱུར་ཏེ། སེ་གོལ་
གསུམ་གདབ་པར་བྱའོ། །ཞེས་པ་དང་། མདུན་དུ་སངས་རྒྱས་རིགས་ལྔ་རབ་ཏུ་བྱུང་བའི་ཆ་ལུགས་ཅན་ལ་
མཆོད་པ་དང་། མདོ་ལས་གསུངས་པའི། སངས་རྒྱས་གཙོ་ལ་ཕྱག་འཚལ་ལོ། །སྐྱོབས་པ་ཆོས་ལ་ཕྱག་འཚལ་
ལོ༑ ༑དགེ་འདུན་ཆེ་ལ་ཕྱག་འཚལ་ལོ། །གསུམ་ལ་རྟག་ཏུ་གུས་ཕྱག་འཚལ། །ཞེས་པ་སྔོན་དུ་འགྲོ་བའི་ཡན་
ལག་བདུན་པ་དང་། མཎྜལ་འབུལ་བ་དང་། ཚ་ཚ་གདབ་པ་དང་། ཟས་ཟ་བའི་ཚེ་ཨ་ཀཱ་རོའི་སྔགས་ཀྱིས་
གཏོར་མ་སྦྱིན་པར་བྱའོ། །ཨོཾ་ཨཱཿསརྦ་བུདྡྷ་བོ་དྷི་སཏྭ་བྷྱཿབཛྲ་ནཻཝིདྱ་ཧཱུྃ། ཞེས་བྱ་བས་དཀོན་མཆོག་ལ་བཤོས་
གཙང་དབུལ་ལོ། །ཨོཾ་ཧ་རི་ཏེ་མ་ཧཱ་ཡཀྵི་ནི། ཧ་ར་ཧ་ར་སརྦ་པཱ་པཾ་ནི་ཀྵེ་སྭཱཧཱ། འཕྲོག་མ་བུ་དང་བཅས་པ་ལ་
ཆངས་བུ་གཉིས་སྦྱིན་པར་བྱའོ། །ཨ་གྲ་པཎྜི་ཨ་ཤི་བྷྱཿསྭཱཧཱ། ཞེས་པས་ཕུད་ཀྱི་ཆངས་བུ་སྦྱིན་པར་བྱའོ། །ཨོཾ་
ཨཱཿཧ྄ཱུྃ་གིས་བྱིན་གྱིས་བརླབས་ཏེ། དང་པོ་མཐེ་བོང་དང་སྲིན་ལག་གིས་རེག་པར་བྱའོ། །ལྷག་མའི་ཟས་ལ་ཨོཾ་
ཨུཙྪིཥྚ་བིཎྜ་ཨ་ཤི་བྷྱཿསྭཱཧཱ། ཞེས་པས་ལྷག་མ་སྦྱིན་པར་བྱའོ། །ལྷག་མ་བྱིན་གྱིས་མ་བརླབས་པ་རྣམས་ནི་
ཡོངས་སུ་དོར་བར་བྱའོ། །དེ་ཡང་། གཏོར་མ་བཏང་ཞིང་བཤོས་གཙང་དབུལ། །འཕྲོག་མ་དང་པོའི་ཆངས་བུ་
དང་། །ལྔ་པ་ལྷག་མས་བཏང་བས་ཏེ། འབྲས་བུ་ལོངས་སྤྱོད་ཆེན་པོར་འགྱུར། །ཞེས་གསུངས་སོ། །རྒྱལ་པོ་~286~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དང་ནི་ཡོན་བདག་དང་། །སེམས་ཅན་ཕུང་པོ་གཞན་དག་ཀྱང་། །ཚེ་རིང་ནད་མེད་ཕུན་སུམ་ཚོགས། །རྟག་ཏུ་
བདེ་བ་ཐོབ་པར་ཤོག །ཅེས་ལན་གསུམ་བརྗོད་པར་བྱའོ། །ཞེས་པ་དང་། དགེ་བསྙེན་སྒྲ་བཤད་ཉེ་བར་ཞི་
བས་དགེ་བསྙེན་ཏེ། ཨུ་སེམས་ཅན་རྣམས་ལ་ཉེ་བར་ཕན་འདོགས་པའོ། །པ་རྟག་ཏུ་སྡིག་པ་སྤོང་བར་བྱེད་
པའོ། །སི་སྒྲོ་བཏགས་པའི་རྟོག་པ་ལས་གྲོལ་བའོ། །ཀ་སྙིང་རྗེས་ཡོངས་སུ་སྐྱོང་པ་ཉིད་དོ། །ཞེས་བཤད་དོ། །ཨ་
བྷྱའི་བྱང་ཆུབ་གཞུང་ལམ་དུའང་། ལས་དང་པོའི་ཆོས་སྤྱོད་ཀྱི་རིམ་པ་རྒྱས་པར་འབྱུང་ངོ་། །ཇོ་བོ་རྗེའི་སྤྱོད་
བསྡུས་སྒྲོན་མར། དེ་ནས་ཟས་ཀྱི་དུས་རྟག་ཏུ། །སྙིང་པོ་མེད་པའི་ལུས་འདི་ཡིས། །སྙིང་པོའི་དམ་པ་བཙལ་བྱ་
ཞེས། །ལུས་ལ་གྲུ་ཡི་བློ་བཞག་ལ། །རྒྱགས་པ་བསྐྱེད་ཕྱིར་མི་ཟའོ། །རོ་ལ་ཆགས་པས་མི་ཟའོ། །ཟས་ནི་ཆ་
བཞིར་བགོ་བྱ་སྟེ། །དང་པོ་ལྷ་ལ་བཤོས་གཙང་དབུལ། །དེ་རྗེས་ཆོས་ཀྱི་སྲུང་མ་ལ། །གཏོར་མ་ཤིན་ཏུ་རྒྱ་ཆེན་
བཏང་། །རང་གིས་ཟོས་ཤིང་འཐུངས་པ་ཡི། །ལྷག་མ་འབྱུང་པོ་ཀུན་ལ་སྦྱིན། །བར་སྐབས་དེར་ཡང་བསྒྲུང་
བརྒྱུད་དང་། །ངོ་མཚར་ཅན་གྱི་གཏམ་ཡང་བྱས། །དེ་ནས་ལངས་ལ་ཅུང་ཞིག་བཅག །ཡང་ན་རྟེན་ལ་བསྐོར་
བས་བྱ། །བཟླས་བརྗོད་གླེགས་བམ་བཀླག་པའམ། །ཡང་ན་བདེ་གཤེགས་གཟུགས་བརྙན་བྱ། །ཇི་སྲིད་རྡུལ་
ནི་མ་བྱུང་བས། །དེ་སྲིད་བསྐོར་བ་མ་ཡེངས་པར། །བྱས་ལ་སྨོན་ལམ་རྒྱ་ཆེན་གདབ། །ཅེས་སོགས་གསུངས་
པ་ལྟར་བསླབ་པར་བྱའོ། །སོ་སོའི་སྐྱེ་བོས་ཡོན་སྦྱང་བར་དཀའ་བས་སངས་རྒྱས་ཀྱིས་གསུངས་པའི་གཟུངས་
སྔགས་བཟླས་པས་སྦྱང་བར་བྱ་སྟེ། ན་མཿས་མནྟ་པྲ་བྷཱ་རཱ་ཛ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱ་ཀ་སཾ་བུ་དྡྷཱ་ཡ། ན་
མོ་མཉྫུ་ཤྲཱི་ཀུ་མཱ་ར་བྷཱུ་ཏ་ཡ། བོ་དྷི་སཏྭ་ཡ། མཧཱ་སཏྭ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ནི་རཱ་ལམྦྷེ་ནི་རཱ་བྷཱ་སྱ།
ཛ་ཡེ་ཛ་ཡེ། ལམྦྷེ་ལམྦྷེ་མ་ཧཱ་མ་ཏེ། དཀྵེ་དཀྵེ་ཎཾ་པ་རི་ཤོ་དྷ་ཡ་སྭཱཧཱ། ན་མོ་བྷ་ག་ཝ་ཏེ་སུ་མེད་རུ་ཀཱལྤ་རཱ་ཛ་ཏ་ཐཱ་
ག་ཏཱ་ཡ། ཨརྷ་ཏེ་སམྱཀྶཾ་བུདྡྷ། ཏ་དྱ་ཐཱ། ཨོཾ་ཀལ་པེ་ཀལ་པེ་མཧཱ་ཀལ་པེ་ཀལ་པ་པ་རི་ཤོ་དྷ་ཡེ་སྭཱཧཱ། ཡོན་གྱི་
ཕུང་པོ་རི་རབ་ཙམ་ཡང་བྱང་བ་དང་། སྦྱིན་བདག་གི་འབྱོར་པ་དང་དགེ་བ་རྒྱ་ཆེན་པོ་འཕེལ་བར་
འགྱུར་རོ། །སངས་རྒྱས་ཀྱི་སློབ་མ་རྣམས་ཀྱིས་ཆོས་སྒྲུབ་པའི་འཚོ་བ་ཀླུའི་རྒྱལ་པོ་དགའ་བོ་དང་ཉེ་དགའ་
བོས་སྦྱོར་བར་དམ་བཅས་ཤིང་། བཅོམ་ལྡན་འདས་ཀྱིས་ཀྱང་། དེ་གཉིས་ཀྱི་མིང་སྨོས་པའི་ཡོན་བཤད་པར་
གསུངས་པས། ཀླུའི་རྒྱལ་པོ་དགའ་བོ་དང་ཉེ་དགའ་བོས་གཙོ་བྱས་པའི་སྦྱིན་པའི་བདག་པོ་རྣམས་ཀྱིས་སྦྱིན་
པ་དམ་པ་སེམས་ཀྱི་རྒྱན་དུ་གྱུར་ཅིག   །སེམས་ཀྱི་ཡོ་བྱད། རྣལ་འབྱོར་གྱི་ཚོགས། དོན་གྱི་མཆོག   །རྫོགས་
པའི་སངས་རྒྱས་ཐོབ་པར་གྱུར་ཅིག་ཅེས་བརྗོད་པར་བྱའོ། །
བཞི་པ་ནི། འགའ་ཞིག་སངས་རྒྱས་གསུངས་པ་ཡི། །ལྷ་བཤོས་ཆངས་བུ་མི་བྱེད་པར། །མ་གསུངས་པ་~287~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཡི་འབྲང་རྒྱས་དང་། །གྲུ་གསུམ་ལ་སོགས་བྱེད་པ་མཐོང་། །ཞེས་པ། ལག་ལེན་མིག་སྔར་གང་བབ་ལ་ཡིད་
ཆེས་ཤིང་། ཁུངས་ནས་བྱུང་བ་ཡིན་མ་ཡིན་མི་ཤེས་པའི་གང་ཟག་འགའ་ཞིག །ཆོས་དང་མཐུན་པའི་ལྷ་བཤོས་
དང་ཆངས་བུ་བྱ་སླ་བ་དེ་མི་བྱེད་པར་འབྲང་རྒྱས་བཟོ་དཀའ་བ་དང་ལྷ་བཤོས་རྩེ་མོ་གྲུ་གསུམ་ལ་སོགས་བྱེད་
པ་ནི་བོན་གྱི་ལག་ལེན་འདྲེས་པ་ཡིན་ནོ། །
ལྔ་པ་ནི། གསང་སྔགས་རྙིང་མ་འགའ་ཞིག་ལ། །གྲུ་གསུམ་དབང་ཕྱུག་ཆེན་པོའི་སྙིང་། །དེ་ཡི་ཤ་དང་
ཁྲག་གིས་བརྒྱན། །མཐེབ་ཀྱུ་མགོ་བོའི་ཐོད་པས་བསྐོར། །ཆང་སོགས་བདུད་རྩིས་དེ་བཀང་ལ། །ཧེ་རུ་ཀ་ལ་
མཆོད་ཅེས་ཟེར། །ཞེས་པ། སྔ་འགྱུར་བར་གྲགས་པའི་སྔགས་པ་འགའ་ཞིག   །གཏོར་མའི་དབྱིབས་གྲུ་
གསུམ་མཧཱ་དེ་བའི་སྙིང་གི་གཟུགས་སུ་བྱས་ནས་དེའི་མགོའི་གཟུགས་ཀྱི་མཐེབ་ཀྱུས་བསྐོར་བ་ལ་ཤ་ཁྲག་དང་
ཆང་ལ་སོགས་པས་བྲན་ཏེ་དཔལ་ཆེན་ཧེ་རུ་ཀ་ལ་མཆོད་པར་འབུལ་ཞེས་ཟེར་ནའང་། དེ་ལྟར་བྱེད་པའི་
ཁུངས་ཡིད་ཆེས་པ་ཡོད་མེད་བརྟག་པར་བྱའོ། །
གསང་སྔགས་གསར་མར་གྲུ་གསུམ་གྱི། །གཏོར་མ་གཞུང་ནས་བཤད་པ་མེད། །ཟས་ཀྱི་ཕུད་ལ་ཁྱད་
པར་དུ། །གྲུ་གསུམ་འབུལ་བར་གསུངས་པ་མེད། །ཅེས་པ། སྔགས་གསར་མའི་རྒྱུད་དང་སྒྲུབ་ཐབས་ལ་
སོགས་གང་ནའང་ལྷ་བཤོས་དང་གཏོར་མའི་གཟུགས་དེ་ལྟར་བྱེད་པར་མ་གསུངས་ཤིང་། ཟས་ཀྱི་ཕུད་ལ་གྲུ་
གསུམ་ལ་སོགས་དབྱིབས་ཀྱི་རྣམ་པ་ཆེད་དུ་བཟོས་ནས་འབུལ་བར་གསུངས་པ་མེད་པའི་ཕྱིར། བྱ་དཀའ་ཞིང་
ཆོས་དང་མི་མཐུན་པའི་ལག་ལེན་མི་བྱའོ། །སྐྱེ་བོ་ལ་ལ་ཟས་ཀྱི་ཕུད་ལ་བཤོས་བུ་གྲུ་གསུམ་དང་རྩེ་མོ་རིང་པོ་
དང་དུད་འགྲོའི་གཟུགས་བཅོས་ནས་འབུལ་བ་ནི་བོན་གྱི་རྗེས་སུ་ཞུགས་པ་ཡིན་ནོ། །
གཉིས་པ་མ་ནོར་བར་བླང་བྱར་གདམ་པ་ནི། ལག་ལེན་ཐམས་ཅད་སངས་རྒྱས་ཀྱི། །གསུང་དང་
མཐུན་པར་བསྟན་པ་ཡིན། །དེས་ན་མདོ་སྡེ་མ་དཀྲུགས་པར། །སངས་རྒྱས་གསུང་བཞིན་ཉམས་སུ་ལོངས། །ཞེས་
པ༑ སངས་རྒྱས་ཀྱི་བསྟན་པའི་སྒོར་ཞུགས་པའི་གང་ཟག་གིས་སོ་སོར་ཐར་པ་དང་བྱང་སེམས་དང་གསང་
སྔགས་ཀྱི་ཆོ་ག་དང་དཀོན་མཆོག་གསུམ་མཆོད་པ་བཀོད་པ་དང་། གཏོར་མའི་ལག་ལེན་རང་རང་གི་ཐེག་
པའི་གཞུང་ལུགས་ལས་གསུངས་པ་དེ་མ་བཅོས་སླད་མ་ཞུགས་པར་ཅི་ནུས་སུ་བསྒྲུབས་ན་སངས་རྒྱས་ཀྱི་
བསྟན་པ་ལ་སློབ་པ་ཡིན་ནོ། །དེའི་ཕྱིར་མདོ་རྒྱུད་ཐེག་པ་གོང་འོག་མ་དཀྲུགས་པར་ཉམས་སུ་ལོངས་ ཤིག །
གཉིས་པ་ལ་གསུམ། ནོར་ཚུལ་བརྗོད་པ། དེ་དགག་པ། དགོངས་པ་བཤད་པའོ། །དང་པོ་ནི། སངས་
རྒྱས་རབ་ཏུ་བྱུང་བ་ཡི། །ཕྱག་ཏུ་མཚོན་ཆ་བསྐུར་བ་མཐོང་། །ཁྱིམ་པའི་ཆ་ལུགས་ཅན་དག་ལ། །རྒྱན་དང་ཆ་~288~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ལུགས་སོགས་སྲིད་ཀྱི། །རབ་བྱུང་རྣམས་ལ་འདི་མི་སྲིད། །བྱང་ཆུབ་མཆོག་གི་ཕྱག་རྒྱ་སོགས། །མཛད་པའི་
རིགས་ལྔ་སེར་འབྱམས་མཐོང་། །མདོ་ལུགས་ཡིན་ཞེས་ལ་ལ་སྨྲ། །ཞེས་པ། འཕགས་པ་ཀླུབ་ཀྱིས་མཛད་
ཟེར་བའི་ལྟུང་བཤགས་ཀྱི་སངས་རྒྱས་སུམ་ཅུ་རྩ་ལྔའི་མངོན་རྟོགས་ལ་རབ་ཏུ་བྱུང་བའི་ཆ་ལུགས་ཕྱག་ཏུ་རལ་
གྲི་དང་གོ་ཆ་འཛིན་པ་བྱས་པ་དང་། བཅོམ་ལྡན་འདས་ཐུབ་པ་རབ་ཏུ་བྱུང་བའི་ཆ་ལུགས་ལ་མི་མགོའི་ཕྲེང་བ་
དང་། སྟག་གི་སྤགས་པས་དཀྲིས་པ་དང་། ཡུམ་དང་འཁྲིལ་སྦྱོར་བྱེད་པའང་མི་འཐད་དེ། གདུལ་བྱའི་བློ་ངོར་
གང་ལ་གང་འདུལ་གྱི་བཀོད་པ་སྟོན་པ་ཡིན་ནའང་། ཁྱིམ་པའི་གཟུགས་ཀྱིས་འདུལ་ན་དེ་ལ་རྒྱན་དང་མཚོན་
ཆ་འཛིན་པ་འཇིག་རྟེན་པའི་ལུགས་དང་མཐུན་པས་དབུ་སྐྲ་དཔྱང་ལོ་དང་། རིན་པོ་ཆེའི་རྒྱན་དང་ན་བཟའ་ཁ་
དོག་སྣ་ཚོགས་དང་། ཕྱག་མཚན་རལ་གྲི་དང་མདུང་ཐུང་ལ་སོགས་མཚོན་ཆ་འཛིན་པའི་བཀོད་པ་སྟོན་པ་ཡིན་
ལ༑ རབ་བྱུང་དེ་འདྲའི་ཆ་ལུགས་འཆང་བ་དང་། བུད་མེད་དང་སྦྱོར་བ་ནི་འཇིག་རྟེན་པ་རྣམས་ཀྱིས་སྨོད་ཅིང་
མི་དད་པའི་རྒྱུ་ཡིན་པའི་ཕྱིར་རོ། །བཀའ་གདམས་འགའ་ཞིག་ཇོ་བོ་རྗེས་སངས་རྒྱས་མང་པོའི་ཞལ་གཟིགས་
པས་ཐམས་ཅད་གསེར་བཙོ་མའི་ཁ་དོག་ཅན་དུ་འདུག་གསུང་བ་དེ་རྒྱུ་མཚན་དུ་བྱས་ནས་རིགས་ལྔ་སེར་
འབྱམ་གྱི་རས་བྲིས་མདོ་ལུགས་ཡིན་ཞེས་འདོད་དོ། །
གཉིས་པ་ནི། མདོ་ནས་འདི་འདྲི་གསུངས་པ་མེད། །བྱ་སྤྱོད་གཉིས་ཀྱི་རྒྱུད་ལས་ནི། །སངས་རྒྱས་
རིགས་ལྔར་བསྡུས་པ་མེད། །རྣལ་འབྱོར་རྒྱུད་ལས་གསུངས་པ་ཡི། །རིགས་ལྔ་ཁ་དོག་ཐ་དད་ཅིང་། །ཕྱག་རྒྱ་
ཡང་ནི་ཐ་དད་གསུངས། །ཞེས་པ། སངས་རྒྱས་རིགས་ལྔ་རྣལ་འབྱོར་གྱི་རྒྱུད་ལྟར་མཛད་པའི་སྐུ་མདོག་སེར་
འབྱམས་འདི་འདྲ་ཕ་རོལ་ཏུ་ཕྱིན་པའི་མདོ་སྡེ་ནས་གསུངས་པ་མེད་ཅིང་། གསེར་འོད་དམ་པར། སངས་རྒྱས་
ཐམས་ཅད་ཁ་དོག་མཚུངས། །འདི་ནི་སངས་རྒྱས་ཆོས་ཉིད་ཡིན། །ཞེས་གསུངས་པ་ནི། མདོ་སྡེ་རྒྱན་དུ། ས་
བཅུ་པ་མན་ཆད་ཀྱི་རྒྱལ་སྲས་རྣམས་ཐུགས་རྒྱུད་ཐ་དད་ཅིང་སྤངས་རྟོགས་ཡོན་ཏན་གྱི་ཁྱད་པར་ཀྱང་ཐ་དད་
པར་གསུངས་ནས་སངས་རྒྱས་ཀྱི་སར་ཁ་དོག་གཅིག་ཏུ་འདྲེས་ཤིང་། སྐུ་གསུམ་འཕྲིན་ལས་དང་བཅས་པའི་
ཡོན་ཏན་ཐམས་ཅད་ཀྱང་གཅིག་ཏུ་འདྲེས་པས་གདུལ་བྱ་གཅིག་ཏུ་འདུལ་བའི་མཛད་པ་དེ་སངས་རྒྱས་ཐམས་
ཅད་ཀྱི་འཕྲིན་ལས་ཡིན་ཏེ། དེ་བཞིན་ཟག་མེད་དབྱིངས་འདི་ནི། །སངས་རྒྱས་དཔག་ཏུ་མེད་འདྲེས་ཤིང་། །མཛད་
པ་གཅིག་ནི་མཛད་པ་ལའང་། །ཐམས་ཅད་མཛད་པ་སྣང་བར་འདོད། །ཅེས་ཆུ་ཀླུང་རྣམས་རྒྱ་མཚོ་ཆེན་པོར་
མ་སླེབས་ཀྱི་བར་ཐ་དད་ཅིང་རྒྱ་མཚོར་ཕྱིན་ནས་བ་ཚ་ཅན་གྱི་ཆུར་རོ་གཅིག་ཏུ་འདྲེས་པའི་དཔེས་མཚོན་ཏེ་
གསུངས་པའི་དོན་དེ་ཡིན་ནོ། །རྒྱུད་སྡེ་བཞིའི་བྱ་བ་དང་སྤྱོད་པའི་རྒྱུད་ལས། སངས་རྒྱས་རྣམས་རིགས་ལྔར་~289~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བསྡུས་པའི་གསལ་ཁ་བཏོད་པ་མེད་ཅིང་། འགྲེལ་པ་རྣམས་སུ་སྐུའི་རིགས་ཀྱི་བདག་པོ་རྣམ་པར་སྣང་མཛད་
དང་། གཙོ་བོ་འཇམ་དཔལ་དང་། ལྷ་མོ་སངས་རྒྱས་ཅན་དང་། ཁྲོ་བོ་གཤིན་རྗེ་གཤེད་དང་། གསུང་གི་རིགས་
བདག་སྣང་བ་མཐའ་ཡས་དང་། གཙོ་བོ་སྤྱན་རས་གཟིགས་དང་། ལྷ་མོ་གོས་དཀར་མོ་དང་། ཁྲོ་བོ་རྟ་མགྲིན་
དང་། ཐུགས་ཀྱི་རིགས་བདག་མི་བསྐྱོད་པ་དང་། གཙོ་བོ་ཕྱག་ན་རྡོ་རྗེ་དང་། ལྷ་མོ་མཱ་མ་ཀི་དང་། ཁྲོ་བོ་བདུད་
རྩི་འཁྱིལ་བ་དང་། དེ་རྣམས་ཀྱི་ཕོ་ཉ་དང་བྲན་གྱི་རིགས་རང་རང་གི་ལས་ཚོགས་སྒྲུབ་ཚུལ་དང་། བར་དུ་
གཅོད་པའི་བགེགས་ཀྱང་རིགས་གསུམ་དུ་ཕྱེ་ནས་འདུལ་བྱེད་ཀྱི་གཉེན་པོའི་ལྷ་ཡང་དམིགས་གསལ་དང་
བཅས་པ་བཤད་ཅིང་། ལོ་ཆེན་རིན་ཆེན་བཟང་པོས་ཀྱང་དེ་བཞིན་དུ་མཛད་དོ། །རྣལ་འབྱོར་རྒྱུད་དུ། གཙོ་བོ་
སངས་རྒྱས་རིགས་ལྔར་གསུངས་ཤིང་རིགས་དྲུག་པའི་ཐ་སྙད་མེད་དོ། །རིགས་ལྔ་རེ་རེའང་སྐུ་མདོག་ཕྱག་རྒྱ་
དང་ཕྱག་མཚན་ཐ་དད་དུ་གསུངས་ཤིང་།
འདི་ཡི་སྐུ་མདོག་ཕྱག་རྒྱ་ནི། །རྟེན་ཅིང་འབྲེལ་འབྱུང་སྐུ་ཡིན་པས། །ཡེ་ཤེས་ལྔ་ལ་འཐད་པ་ཡིན། །དུས་ཀྱི་
འཁོར་ལོ་ལ་སོགས་ལས། །རིགས་ལྔ་ཁ་དོག་གཞན་གསུངས་པ། །འབྱུང་བ་རྣམ་པ་ལྔ་སྦྱོང་བའི། །རྟེན་ཅིང་
འབྲེལ་འབྱུང་སྐུ་ཡིན་ནོ། །ཞེས་པ། སྦྱང་གཞི་ཕུང་པོ་ལྔ་དང་། སྦྱང་བྱ་ཉོན་མོངས་ལྔ་དང་། སྦྱངས་འབྲས་
རིགས་ལྔ་ཡེ་ཤེས་ལྔ་དང་། དག་བྱ་དག་བྱེད་སྦྱང་གཞི་སྦྱང་འབྲས་རྟེན་འབྲེལ་ཟབ་མོ་མཚོན་བྱེད་ཀྱི་སྐུ་ཡིན་
པས་སངས་རྒྱས་རྣམས་དཀར་པོ་བྱང་ཆུབ་མཆོག་གི་ཕྱག་རྒྱ་ཅན་དང་། མི་བསྐྱོད་པ་སྔོན་པོ་ས་གནོན་གྱི་ཕྱག་
རྒྱ་དང་རིན་ཆེན་འབྱུང་ལྡན་སེར་པོ་མཆོག་སྦྱིན་གྱི་ཕྱག་རྒྱ་དང་། སྣང་བ་མཐའ་ཡས་དམར་པོ་མཉམ་བཞག་
གི་ཕྱག་རྒྱ་ཅན་དང་། དོན་ཡོད་གྲུབ་པ་སྔོ་ལྗང་སྐྱབས་སྦྱིན་གྱི་ཕྱག་རྒྱ་ཅན་དང་། ཕྱག་མཚན་ཀྱང་འཁོར་ལོ་
དང་རྡོ་རྗེ་དང་རིན་པོ་ཆེ་དང་པདྨ་དང་སྣ་ཚོགས་རྡོ་རྗེ་གསུངས་པ་ཡིན་ནོ། །དང་པོའི་སངས་རྒྱས་ཀྱི་རྒྱུད་དུ་
དོན་ཡོད་གྲུབ་པ་ནག་པོ་དང་། རིན་ཆེན་འབྱུང་ལྡན་དམར་པོ་དང་། འོད་དཔག་མེད་དཀར་པོ་དང་། རྣམ་པར་
སྣང་མཛད་སེར་པོ་དང་། མི་བསྐྱོད་པ་ལྗང་ཁུར་གསུངས་པ་ནི། རླུང་དང་མེ་དང་ཆུ་དང་ས་དང་ནམ་མཁའི་
ཁམས་རྣམ་པར་དག་པའི་ཡོན་ཏན་དང་། ཡེ་ཤེས་དང་ཡན་ལག་དྲུག་ཉམས་སུ་ལེན་པའི་ཚུལ་ལ་སོགས་པ་ཕྱི་
ནང་མཆོག་གསུམ་གྱི་རྟེན་འབྲེལ་ཟབ་མོ་མཚོན་བྱེད་ཡིན་ཏེ།  རྒྱུད་དེ་ཉིད་ལས་ཤེས་པར་བྱའོ། །
གསུམ་པ་ནི། སངས་རྒྱས་གསེར་མདོག་ཅེས་གསུངས་པ། །དྲི་མ་མེད་ཅིང་དྭངས་པའམ། །སྤྲུལ་སྐུ་
ཕལ་ལ་དགོངས་ཏེ་གསུངས། །གཞན་དུ་སྨན་བླ་ནམ་མཁའི་མདོག །སྔོན་པོ་ཉིད་དུ་མདོ་ལས་གསུངས། །ཞེས་པ།
སངས་རྒྱས་ཀྱི་ཚན་པགས་པ་གསེར་གྱི་མདོག་ཅེས་གསུངས་པ་ནི། གསེར་ཤིན་ཏུ་སྦྱངས་ཤིང་གཡའ་དང་དྲི་~290~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མས་དག་པའི་མདོག་ལྟར་དྭངས་ཤིང་དྲི་མ་མེད་པ་ལ་གསུངས་པ་ཡིན་ལ། སངས་རྒྱས་ཤཱཀྱ་ཐུབ་པ་ལ་སོགས་
སྤྲུལ་སྐུ་སེར་པོ་ཡོད་པ་ལའང་སྦྱར་དུ་རུང་ངོ་། །རྣམ་པ་ཐམས་ཅད་དུ་སྐུ་མདོག་སེར་པོར་འདོད་ན། བཅོམ་
ལྡན་འདས་སྨན་བླ་བཻ་ཌཱུརྻ་སྔོན་པོའི་མདོག་ལྟ་བུ་དང་། འོད་དཔག་མེད་སྐུ་མདོག་དམར་པོ་པདྨ་རྭ་གའི་
མདོག་ལྟ་བུ་དང་། ཀླུ་དབང་རྒྱལ་པོ་ཞལ་དཀར་ཅིང་སྐུ་ལུས་སྔོན་པོར་གསུངས་པའི་ཕྱིར་དེ་དག་ལ་མ་ཚང་
བའི་ཉེས་པར་འགྱུར་རོ། །
ཡི་དམ་ལྷ་ཡི་སྒྲུབ་ཐབས་དང་། །སྔགས་ཀྱི་བཟླས་པའི་ཆོ་ག་དང་། །མཆོག་དང་ཐུན་མོང་དངོས་གྲུབ་
ཀྱི༑ ༑སྒྲུབ་པའི་ཆོ་ག་ཇི་སྙེད་པ། །མདོ་སྡེ་ཀུན་ལས་གསུངས་པ་མེད། །ཅེས་པ། ལྷ་འཇམ་དབྱངས་དང་། སྒྲོལ་
མ་ལ་སོགས་སྐུ་མདོག་ཕྱག་མཚན་རྒྱན་ཆ་ལུགས་ཅན་གྱི་མངོན་རྟོགས་བསྒོམས་ནས་སྙིང་པོའི་སྔགས་བཟློས་
པའི་སྒྲུབ་ཐབས་ཞིབ་མོ་དང་། དེ་ལ་བརྟེན་ནས་ཞི་རྒྱས་ལ་སོགས་པའི་ཕྲིན་ལས་བྱེད་པ་དང་། མི་སྣང་བ་དང་
ས་འོག་གི་གཏེར་མཐོང་བ་ལ་སོགས་པའི་ཐུན་མོང་གི་དངོས་གྲུབ་དང་། ཕྱག་རྒྱ་ཆེན་པོ་མཆོག་གི་དངོས་གྲུབ་
སྒྲུབ་པའི་ཐབས་མཚན་ཉིད་ཀྱི་ཐེག་པའི་སྡེ་སྣོད་ལས་མ་གསུངས་ཤིང་། བསམ་གཏན་གྱི་སེམས་ལ་མཉམ་
པར་བཞག་ནས་རྣམ་གནས་ཡིད་ལ་བྱས་པས་རྫུ་འཕྲུལ་དང་མངོན་པར་ཤེས་པ་སྒྲུབ་པའི་ཐབས་རྒྱ་ཆེན་པོ་
གསུངས་སོ། །
གསུམ་པ་ནི། དེང་སང་སྔགས་ལ་མི་མོས་པར། །ལྷ་སྒོམ་ལ་སོགས་བྱེད་པ་ཡང་། །སངས་རྒྱས་བསྟན་
དང་མཐུན་པ་མིན། །གཞན་ཡང་སྦྱིན་སྲེག་རོ་བསྲེག་དང་། །བདུན་ཚིགས་སཙྪའི་ཆོ་ག་སོགས། །དེང་སང་
གསང་སྔགས་ལུགས་བོར་ནས། །མདོ་མཆོད་ཙམ་ལ་རྟེན་པ་ཡི། །ཆོ་གའི་རྣམ་བཞག་བྱེད་པ་ཡོད། །ཅེས་པ།
གསང་སྔགས་ལ་མི་མོས་པའི་གང་ཟག་བྲམ་ཟེའི་ཆོས་ལུགས་གཙང་མ་བྱེད་པར་འདོད་པའི་ཉམས་ལེན་ལྷ་
སྒོམ་ཞིང་སྔགས་བཟླས་པའི་ལུགས་ཡོད་དེ། སངས་རྒྱས་ཀྱི་བསྟན་པ་མདོ་རྒྱུད་གང་དང་ཡང་མི་མཐུན་ནོ། །རང་
ཚིག་འགལ་བའི་མཐུན་དཔེ་ཁོ་བོའི་མ་མོ་བཤམ་མོ་ཞེས་པ་དང་འདྲའོ། །གཞན་ཡང་སྦྱིན་བསྲེག་དང་རོ་
བསྲེག་དང་བདུན་ཚིགས་དང་སཙྪ་འདེབས་པའི་ལག་ལེན་རྣམས་རྒྱུད་ནས་བཤད་པའི་ཆོ་ག་བོར་ནས་མདོ་
མཆོད་ཀྱི་ཆོ་ག་བྱེད་པ་ཡོད་ནའང་།
ཕ་རོལ་ཕྱིན་པའི་མདོ་སྡེ་དང་། །བསྟན་བཅོས་ཀུན་ལ་གསུངས་པ་མེད། །འདི་ན་ངན་སོང་སྦྱོང་
རྒྱུད་ལ། །སོགས་པའི་རྒྱུད་སྡེ་འགའ་ཞིག་ལས། །གསུངས་པའི་རྗེས་སུ་འབྲང་བ་ཡི། །གསང་སྔགས་པ་ལ་
གྲགས་པ་ཡིན། །ཞེས་པ། ཕ་རོལ་ཏུ་ཕྱིན་པའི་བཀའ་བསྟན་བཅོས་རྣམས་ནས་དེ་འདྲའི་ཆོ་ག་གསལ་བར་~291~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གསུངས་པ་མེད་ཅིང་། རྒྱུད་ནས་བཤད་པའི་ཆོ་ག་ཡིན་ན། མདོ་མཆོད་ཀྱི་དོན་མེད་དོ། །ཇོ་བོ་རྗེས་ཕ་རོལ་ཏུ་
ཕྱིན་པའི་སཙྪ་གདབ་པའི་ཆོ་ག་མཛད་པ་ནི། འཇིན་པ་བྱིན་གྱིས་རློབ་པའི་སྔགས་ཉི་ཤུ་རྩ་གཅིག་བརྗོད་ནས་
བྱམས་པ་དང་སྙིང་རྗེའི་སེམས་ཀྱིས་བརྡུང་པ་དང་འབི་འབི་བྱས་ཏེ་སྔགས་དེ་ཉིད་བརྗོད་ཅིང་འོག་མིན་ན་
བཞུགས་པའི་རྣམ་པར་སྣང་མཛད་ལ་ཕྱག་འཚལ་བར་མོས་ནས་རྟེན་འབྲེལ་སྙིང་པོའི་སྔགས་བཟླས་ཤིང་
བཏབ་སྟེ་འབྲུ་འམ་མེ་ཏོག་ལ་རྟེན་འབྲེལ་གྱི་སྔགས་བཟླས་ཏེ་ཕུལ་ནས། བསོད་ནམས་འདི་ཡིས་ཐམས་ཅད་
གཟིགས་པ་ཉིད། །ཅེས་སོགས་བསྔོ་བ་བྱེད་པར་གསུངས་སོ། །འདི་ཙམ་ལ་ཉེས་པ་མེད་དེ། བསླབ་བཏུས་སུ།
ལྷ་སྒོམ་པ་དང་མ་འབྲེལ་བའི་ཡི་གེ་བརྒྱ་པའི་སྔགས་དང་། མི་གཡོ་བའི་སྙིང་པོ་དང་། འོད་ཟེར་ཅན་གྱི་
གཟུངས་སྔགས་བཟློས་པ་ལ་སོགས་གསུངས་པའི་ཕྱིར་རོ། །འདུལ་བ་ལུང་ལས། རྨ་བྱ་ཆེན་མོའི་རིགས་
སྔགས་དང་། ཡངས་པ་ཅན་དུ་རིམས་ནད་སེལ་བའི་གཟུངས་སྔགས་གསུངས་སོ། །སྦྱོང་རྒྱུད་ལས། གཤིན་པོ་
སྡིག་པ་སྦྱོང་བའི་བདུན་ཚིགས་དང་། སྦྱིན་སྲེག་དང་། བུམ་པའི་ཁྲུས་ཆོག་དང་། རྣལ་འབྱོར་རྒྱུད་དུ། ངན་འགྲོ་
བཀུག་ནས་སྔགས་དང་ཕྱག་རྒྱས་ངན་འགྲོའི་གནས་ལས་འདྲེན་པ་དང་། ནག་པོ་པའི་རོ་བསྲེག་གི་ཆོ་ག་ལ་
སོགས་པ་གསང་སྔགས་ཀྱི་ལུགས་ཡིན་ནོ། །
བཞི་པ་ལ་གཉིས་ལས། དང་པོ་འདོད་ལུགས་བརྗོད་པ་ནི། །དེ་བཞིན་རབ་གནས་མདོ་ལུགས་དང་། །ཕྱག་
ན་རྡོ་རྗེ་མདོ་ལུགས་དང་། །ལྟུང་བཤགས་དང་ནི་ཤེར་སྙིང་སོགས། །སྔགས་ལུགས་ཡིན་ཞེས་འཆད་པ་ཐོས། །ཞེས་
པ༑ བཀའ་གདམས་པ་རྣམས་མདོ་ལུགས་ཀྱི་རབ་གནས་བྱེད་པ་དང་། སྒོམ་ཆེན་པའི་ཏིང་ངེ་འཛིན་གྱི་རབ་
གནས་བྱེད་པ་དང་། ཕྱག་ན་རྡོ་རྗེ་འཕགས་པ་ཀླུ་སྒྲུབ་ནས་བརྒྱུད་པའི་གོས་སྔོན་ཅན་དུ་གྲགས་པ་དང་། བྱང་
ཆུབ་ལྟུང་བཤགས་དང་། ཤེས་རབ་སྙིང་པོ་གསང་སྔགས་ལུགས་སུ་འཆད་པ་ནི། འཕགས་པ་ཀླུ་སྒྲུབ་ཀྱིས་
མཛད་པའི་མངོན་རྟོགས་ལ་བརྟེན་ནས་འདོད་པར་སྣང་བས། དེ་ཀླུ་སྒྲུབ་ཀྱི་གསུང་ཨེ་ཡིན་བརྟག་དགོས་པར་
སྣང་ངོ་། །གཉིས་པ་འདྲེས་པ་སོ་སོར་དབྱེ་བ་ལ་གསུམ། ཕྱེ་བསལ་རྒྱས་པར་བཤད་པ། འགག་བསྡུས་ཏེ་
བསྟན་པ་དང་འགལ་བ་དགག །ཕྱེ་བསལ་ལས་འཕྲོས་པའི་གསལ་བྱེད་དོ། །དང་པོ་ལ་བཞི། རབ་གནས་ཀྱི་
ཕྱེ་བསལ། ལྷ་སྒོམ་པའི་ཕྱེ་བསལ། ཤེས་ནས་བླང་དོར་བྱེད་ཚུལ། གསང་སྔགས་རང་ལུགས་ཀྱི་ལག་ལེན་ནོ། །
དང་པོ་ནི། འདི་ཡང་བརྟག་པར་བྱ་བས་ཉོན། །མདོ་ནས་རབ་གནས་བཤད་པ་མེད། །འོན་ཀྱང་མཆོད་
བསྟོད་བཀྲ་ཤིས་སོགས། །རྒྱལ་པོའི་མངའ་དབུལ་ལྟ་བུ་ལ། །རབ་གནས་ཡིན་ཞེས་སྨྲ་ན་སྨྲོས། །ཞེས་པ། མདོ་
ལས་སྦྱོར་དངོས་རྗེས་གསུམ་ཚང་བའི་རབ་གནས་དམ་ཚིག་པ་ལ་ཡེ་ཤེས་པ་བཅུག་ནས་སྤྱན་དབྱེ་བ་ལ་སོགས་~292~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པའི་ཆོ་ག་གསུམ་པ་མེད་ཅིང་། རྒྱལ་བ་སྲས་བཅས་ཀྱིས་བྱིན་གྱིས་རློབས་པའི་དམིགས་པ་དང་། མདོ་ལས་
གསུངས་པའི། མེ་ཏོག་ཕལ་ཆེར་མེ་ཏོག་བླ་རེ་དང་། །ཞེས་སོགས་ཀྱི་མཆོད་འབུལ་དང་། རྣམ་དག་སྐུ་མངའ་
མཆོག་ཏུ་གཟུགས་བཟང་བ། །ཞེས་སོགས་ཀྱི་བསྟོད་པ་དང་། ཕུན་སུམ་ཚོགས་པ་མངའ་བ་གསེར་གྱི་རི་བོ་
འདྲ། །ཞེས་སོགས་ཀྱི་བཀྲ་ཤིས་ཀྱི་ཚིགས་སུ་བཅད་པ་བརྗོད་ནས་ཕུན་སུམ་ཚོགས་པའི་རྟེན་འབྲེལ་སྒྲིག་པ།
རྒྱལ་པོ་རྒྱལ་སར་བཀོད་པ་ལ་མངའ་དབུལ་བྱེད་པ་ལྟ་བུ་ལ། རབ་གནས་ཡིན་ནོ་ཞེས་སྨྲས་ན་འགལ་བ་མེད་
དོ༑ ༑
ལྷ་སྒོམ་པ་དང་སྔགས་བཟླས་དང་། །བུམ་པ་ལྷ་ཡི་སྟ་གོན་དང་། །དངོས་གཞིའི་དམ་ཚིག་སེམས་
དཔའ་དང་། །ཡེ་ཤེས་འཁོར་ལོ་དགུག་གཞུག་དང་། །སྤྱན་དབྱེ་བརྟན་པར་བཞུགས་པ་དང་། །ཞེས་པ། རྒྱུད་
ནས་གསུངས་པའི་རབ་གནས་ལ་ཐོག་མར་བདག་ཉིད་ལྷར་བསྒོམས་ནས་སྔགས་བཟླས་པ་དང་། རབ་ཏུ་
གནས་བྱའི་རྟེན་ལ་དབང་བསྐུར་བའི་ཕྱིར་དུ་བུམ་པ་དང་ལྷའི་སྟ་གོན་དང་། རབ་ཏུ་གནས་བྱའི་རྟེན་ལ་
བགེགས་སྦྱང་བ་དང་། དྲི་མ་བཀྲུ་བ་ལ་སོགས་པའི་སྟ་གོན་དང་། ལྷ་ལ་སྙན་གསན་དབབ་པ་ལ་སོགས་པ་
སྦྱོར་བའི་ཆོ་ག་དང་། དངོས་གཞི་སློབ་དཔོན་ལྷར་བསྒོམས་ནས་སྔགས་བཟླས་པ་དང་། མདུན་གྱི་དཀྱིལ་
འཁོར་སྒྲུབ་ཅིང་མཆོད་པ་དང་། རྟེན་དམ་ཚིག་པར་བསྐྱེད་ནས་ཡེ་ཤེས་པ་བཅུག་སྟེ་སྐུ་གསུང་ཐུགས་རྒྱས་
གདབ་པ་དང་། རྒྱུད་གང་ལ་བརྟེན་པའི་དཀྱིལ་འཁོར་གྱི་ཆོ་གའི་ཚུལ་བཞིན་དུ། དཀྱིལ་འཁོར་དུ་དབང་
དངོས་གཞི་བསྐུར་བ་དང་སྤྱན་དབྱེ་བ་དང་བརྟན་པར་བཞུགས་པའི་གསོལ་བ་གདབ་པ་དང་། སྤྱི་དང་ཁྱད་
པར་གྱི་མངའ་དབུལ་བ་དང་།
 སྔགས་ཀྱིས་བྱིན་གྱིས་བརླབས་པ་ཡི། །མེ་ཏོག་དོར་ནས་ལེགས་མཆོད་དེ། །བཀྲ་ཤིས་རྒྱས་པར་བྱེད་
པ་ཡི། །ཆོ་ག་གསང་སྔགས་རྒྱུད་སྡེ་ལས། །གསུངས་ཀྱིས་ཕ་རོལ་ཕྱིན་ལ་མིན། །ལ་ལ་གདམས་ངག་ཡིན་
ཞེས་སྨྲ། །འོ་ན་མདོ་སྡེ་གང་དག་ལ། །བརྟེན་པ་ཡིན་པ་སྨྲ་དགོས་སོ། །ཞེས་པ། སྔགས་ཀྱིས་བྱིན་གྱིས་
བརླབས་པའི་མེ་ཏོག་དོར་ན་རྒྱལ་བ་སྲས་བཅས་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་
ཅད་ཀྱི་བདག་ཉིད་དུ་ལེགས་པར་བསྒྲུབས་ཏེ། བཀྲ་ཤིས་པའི་རྟེན་འབྲེལ་རྒྱས་པར་བྱེད་པའི་རབ་གནས་ཀྱི་
ཆོ་ག་གསང་སྔགས་ཀྱི་རྒྱུད་སྡེ་དང་། མཁས་པའི་བསྟན་བཅོས་ལས་གསུངས་ཤིང་། དེ་དག་གི་དོན་དང་གོ་
རིམ་ཉམས་སུ་བླང་བའི་རྣམ་གཞག་ལོ་ཆེན་རིན་ཆེན་བཟང་པོའི་སྡོམ་གྱི་ཚིགས་སུ་བཅད་པ་ལྟར་བྱེད་པ་ནི་
སངས་རྒྱས་ཀྱི་བསྟན་པའི་བྱ་བ་ཁྱད་པར་ཅན་ཡིན་ནོ། །སྙན་གསན་འབེབས་པ་རྟེན་གྱི་ལྷ་དང་དཀྱིལ་འཁོར་~293~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གྱི་ལྷ་གང་ལ་བྱེད་དང་། དབང་བསྐུར་བའི་ཚེ་རྟེན་གྱི་དཀྱིལ་འཁོར་དུ་འཇུག་པ་དང་། དེ་ལ་དབང་བསྐུར་ཚུལ་
ལ་སོགས་ལེགས་པར་ཤེས་ནས་བྱེད་པ་ནི་ཤིན་ཏུ་ཉུང་ལ། ཕལ་ཆེར་རྟེན་གྱི་རབ་གནས་དང་བསྒྲུབས་པའི་
དཀྱིལ་འཁོར་ལ་འབྲེལ་པ་མེད་པའི་ཆོ་ག་བྱེད་པ་ནི་ཤིན་ཏུ་མང་ངོ་། །སློབ་དཔོན་ལ་ལ་མཁས་པའི་གསུང་
དང་ཕྱག་ལེན་བཞིན་དུ་མི་བྱེད་པར་རང་རང་གི་རྣམ་རྟོག་གིས་སྦྱར་བའི་སྤྲོས་པ་ཤིན་ཏུ་མང་པོ་བྱེད་ཅིང་རབ་
གནས་གདམས་ངག་མ་བྱ་བ་ཡིན་ཟེར་ཏེ། སངས་རྒྱས་ཀྱི་གསུང་དང་གྲུབ་ཐོབ་ཀྱི་གདམས་ངག་ལ་བརྟེན་
ནས་ཡིན་ན་ཡིད་ཆེས་པའི་ཁུངས་སྨྲ་དགོས་སོ། །
གཉིས་པ་ནི། དེང་སང་གསང་བ་འདུས་པའི་ལྷ། །བསྒོམས་ན་མདོ་ལུགས་ཡིན་ཞེས་ཟེར། །གསང་
འདུས་ལ་སོགས་ཆོ་ག་ལ། །མདོ་ལུགས་ཆོ་ག་འབྱུང་བ་མཚར། །སེང་གེའི་ཕྲུ་གུ་གླང་ཆེན་ལས། །བྱུང་ན་སྔོན་
མེད་སྲོག་ཆགས་ཡིན། །ཞེས་པ། གསང་འདུས་འཇམ་དཔལ་རྡོ་རྗེ་སངས་རྒྱས་ཡེ་ཤེས་ཀྱི་ལུགས་སུ་གྲགས་པ་
དེའི་མངོན་རྟོགས་སྒོམ་ཞིང་། ཆོ་ག་ཡན་ལག་བཞི་ཚང་བ་བསྒྲུབ་མ་ཤེས་པས་མདོ་ལུགས་ཡིན་ཞེས་ཟེར་ཏེ།
གསང་སྔགས་བླ་མེད་ཀྱི་ལྷ་སྒོམ་པའི་ཆོ་ག་མདོ་ལུགས་འབྱུང་བ་ནི་བ་ལང་མོའི་མངལ་ནས་སེང་གེའི་ཕྲུ་གུ་སྐྱེ་
བ་ནི་སྔོན་མེད་པའི་སྲོག་ཆགས་ཡིན་པས་ངོ་མཚར་ཆེའོ། །
གསུམ་པ་ནི། མཁས་པ་རྣམས་ཀྱི་འདི་འདྲ་ཡི། །ཆོ་ག་ལྷག་ཆད་མ་བྱེད་ཅིག  །ལྷ་ལ་རབ་ཏུ་གནས་པ་
དང་། །མི་ལ་དབང་བསྐུར་བྱ་བ་སོགས། །རྡོ་རྗེ་སློབ་མའི་དབང་བསྐུར་བ། །ཐོས་ཀྱང་བྱ་བར་མ་གསུངས་ན། །དབང་
བསྐུར་གཏན་ནས་མ་ཐོབ་པའི། །གང་ཟག་རྣམས་ཀྱི་ལྟ་ཅི་སྨོས། །ཞེས་པ། མདོ་རྒྱུད་ཀྱི་ཚིག་དོན་ལ་སྦྱངས་
པའི་མཁས་པ་རྣམས་ཀྱིས་ལྟུང་བཤགས་དང་ཤེས་རབ་སྙིང་པོ་སྔགས་ལུགས་དང་། རབ་གནས་དང་ཕྱག་ན་རྡོ་
རྗེ༑ གསང་འདུས་མདོ་ལུགས་ཀྱི་ཆོས་ཅི་ཡང་མི་རུང་བ་འདི་འདྲ་མ་བྱེད་ཅིག །རྟེན་རབ་ཏུ་གནས་པ་དང་སྣོད་
རུང་གི་གང་ཟག་ལ་དབང་བསྐུར་བ་དང་། ཕྱིར་ཟློག་དང་འཁྲུལ་འཁོར་གྱི་སྦྱོར་བ་ལ་སོགས་རྡོ་རྗེ་སློབ་དཔོན་
གྱི་བྱ་བ་རྣམས་སློབ་མའི་དབང་བསྐུར་ཐོབ་པ་ཙམ་གྱིས་ཀྱང་བྱར་མི་རུང་ན། དབང་བསྐུར་བ་གཏན་ནས་མ་
ཐོབ་པའི་གང་ཟག་གི་བྱར་མི་རུང་བ་ལྟ་ཅི་སྨོས། སློབ་མའི་དབང་ཙམ་ཐོབ་ལ་མ་ཉམས་པས་རྒྱུད་ཉན་པ་དང་
ལྷ་བསྒོམ་བཟླས་བྱེད་པ་ཙམ་རུང་གིས་གཞན་ལ་སྟོན་པ་དང་གོང་མའི་ལམ་སྒྲུབ་པར་མི་དབང་ངོ་། །སློབ་
དཔོན་གྱི་དབང་ཐོབ་པ་དེས་གཞན་ལ་སྟོན་པ་དང་བསྐྱེད་རིམ་དང་འབྲེལ་བའི་སློབ་དཔོན་གྱི་བྱ་བ་རྣམས་བྱེད་
པར་རུང་མོད་ཀྱིས། འོན་ཀྱང་བསྙེན་པར་མ་རྫོགས་པར་བྱེད་པ་བཀག་པ་ཡིན་ནོ། །དབང་གོང་མ་མ་ཐོབ་
པར་རྡོ་རྗེ་སློབ་དཔོན་ཡིན་ཀྱང་སྟོན་པ་ཉམས་སུ་ལེན་པར་མི་དབང་ངོ་། །དེས་ན་དབང་གོང་མ་རྣམས་བསྐུར་~294~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཅིང་དེའི་མན་ངག་སྒོམ་དུ་འཇུག་པ་གྲུབ་ཐོབ་རྣམས་ཀྱིས་བསྟན་བཅོས་ལས་འབྱུང་བ་ཡིན་ནོ། །
བཞི་པ་ལ་གཉིས་ལས། སློབ་མའི་བྱ་བ་ནི། རྡོ་རྗེ་སློབ་མའི་དབང་བསྐུར་ཙམ། །ཐོབ་ན་ལྷ་སྒོམ་ཙམ་
དང་ནི། །བཟླས་བརྗོད་དང་ནི་སྦྱིན་བསྲེག་དང་། །ལས་ཚོགས་ལ་སོགས་སྒྲུབ་པ་ཡི། །དངོས་གྲུབ་དང་ནི་ཕྱག་
རྒྱ་ཡི། །ཡེ་ཤེས་སྒྲུབ་པའི་ཆོ་ག་དང་། །གསང་སྔགས་འགའ་ཞིག་ཉན་པ་ལ། །དབང་བ་ཡིན་གྱིས་རྒྱུད་འཆད་
དང་། །དབང་བསྐུར་དང་ནི་རབ་གནས་སོགས། །སློབ་དཔོན་ཕྲིན་ལས་བྱར་མི་རུང་། །ཞེས་པ། གོང་དུ་སྨོས་
པ་ལྟར་སློབ་མའི་དབང་རྡོ་རྗེའི་བརྟུལ་ཞུགས་དང་བཅས་པ་ཙམ་ཐོབ་ནས་རང་གི་སྒྲུབ་ཐབས་དང་མཐུན་པའི་
ལྷ་སྒོམ་ཞིང་སྔགས་བཟླས་པ་དང་། བསྙེན་པ་ཁ་སྐོང་གི་སྦྱིན་བསྲེག་དང་། ནད་ཞི་བ་ལ་སོགས་ཕྲིན་ལས་
སྒྲུབ་པ་དང་། བསྐྱེད་རིམ་ཙམ་ལ་བརྟེན་པའི་ཕྱག་རྒྱའི་ཡེ་ཤེས་སྒྲུབ་པ་དང་། རྒྱུད་སྡེ་འོག་མ་རྣམས་ཉན་པའི་
སྣོད་དུ་རུང་ཞིང་། དབང་བསྐུར་རབ་གནས་ལ་སོགས་སློབ་དཔོན་གྱི་ལས་ལ་མི་དབང་ངོ་། །
གཉིས་པ་སློབ་དཔོན་གྱི་བྱ་བ་ནི། རྡོ་རྗེ་སློབ་དཔོན་དབང་ཐོབ་ནས། །དཀྱིལ་འཁོར་ལྷ་ཡི་དེ་ཉིད་
སོགས། །རྣམ་དག་དཀྱིལ་འཁོར་བསྒོམ་པ་དང་། །དབང་བསྐུར་དང་ནི་རབ་གནས་སོགས། །སློབ་དཔོན་གྱི་
ནི་ཕྲིན་ལས་དང་། །སངས་རྒྱས་ཀུན་གྱི་དམ་ཚིག་དང་། །བླ་ན་མེད་པའི་སྡོམ་པ་སོགས། །རྡོ་རྗེ་སློབ་དཔོན་ཁོ་
ནའི་ལས། །ཉིད་ཡིན་གཞན་གྱི་བྱར་མི་རུང་། །ཞེས་པ། རྡོ་རྗེ་སློབ་དཔོན་གྱི་དབང་དེ་ཁོ་ན་ཉིད་གསུམ་ལེགས་
པར་ངོ་འཕྲོད་ནས་སངས་རྒྱས་ཀྱི་སྐུ་གསུང་ཐུགས་རྡོ་རྗེར་བྱིན་གྱིས་བརླབས་ཏེ་རྒྱུད་འཆད་པ་དང་། གཞན་
དོན་བྱེད་པ་ལ་སོགས་པའི་རྗེས་སུ་གནང་བ་ཐོབ་ནས་དཀྱིལ་འཁོར་དང་ལྷའི་དེ་ཁོ་ན་ཉིད་དང་སྔགས་དང་
ཕྱག་རྒྱ་དང་། བདག་དང་གནས་ལ་སོགས་པ་སྲུང་བ་དང་སྤྱན་དྲང་བ་དང་། བཟླས་བརྗོད་དང་། སྒོམ་པ་དང་།
ཕྱི་ནང་གི་སྦྱིན་བསྲེག་དང་། ལྷ་ཉེ་བར་བསྡུ་བ་དང་། གཤེགས་སུ་གསོལ་བའི་ཆོ་ག་བཅུ། དེ་ཉིད་སྣང་བ་ལས་
བཤད་པའི་ཕྱག་རྒྱ་ནི་ལྷ་རྣམས་ལ་ཕྱག་རྒྱ་བཞིས་རྒྱས་གདབ་པའོ། །སྒོམ་པ་ནི་ཏིང་ངེ་འཛིན་གསུམ་མོ། །ཉེ་
བར་བསྡུ་བ་ནི་སྒྲོལ་བའི་ཕྱག་རྒྱའོ། །དེ་རྣམས་ཀྱང་དོན་གྱི་དངོས་གྲུབ་ལ་སོགས་འབྲས་བུ་དང་། དེ་ཐོབ་པའི་
ཐབས་རྒྱུ་དང་། ངོ་བོ་ཉིད་མེད་པའི་དོན་སྒོམ་པ་དོན་དམ་པའི་དེ་ཁོ་ན་ཉིད་དུ་འདུས་ཤིང་། དཀྱིལ་འཁོར་དང་
ནི་ཏིང་འཛིན་མཆོག །ཕྱག་རྒྱས་སྟང་སྟབས་གདན་དང་ནི། །བཟླས་བརྗོད་སྦྱིན་བསྲེག་མཆོད་པ་དང་། །ལས་
ལ་སྦྱར་དང་སླར་བསྡུ་བའོ། །ཞེས་པ་རྡོ་རྗེ་སློབ་དཔོན་གྱི་དེ་ཉིད་བཅུ་དང་ལྡན་པ་དེས། །རྡོ་རྗེ་ལུས་དང་ལྷ་དང་
དཀྱིལ་འཁོར་ཀྱི་རྣམ་དག་ཤེས་ནས་ཉམས་སུ་ལེན་པ་དང་། རྟེན་དང་རྟེན་པའི་དཀྱིལ་འཁོར་སྒོམ་པ་དང་།
དབང་བསྐུར་རབ་གནས་ལ་སོགས་སློབ་དཔོན་གྱི་བྱ་བ་དང་། སངས་རྒྱས་ཀྱིས་བཅས་པའི་གནས་ཐམས་ཅད་~295~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཀྱིས་འདའ་བར་བྱ་བ་མ་ཡིན་པའི་དམ་ཚིག་བསྲུང་བ་དང་། རྩ་བ་ཡན་ལག་གི་ལྟུང་བ་མི་འབྱུང་བར་སྡོམ་པ་
ལ་སོགས་གཞན་ལ་ཕྱིན་ཅི་མ་ལོག་པར་སྟོན་ཅིང་རང་ཉིད་ཉམས་སུ་ལེན་པ་ནི་རྡོ་རྗེ་སློབ་དཔོན་གྱི་བྱ་བར་
གསུངས་ཤིང་། དེའང་རང་གི་བླ་མ་བཞུགས་པའི་ཡུལ་དུ་བླ་མས་གནང་ན་བྱ་ཞིང་། མ་གནང་ན་བྱར་མི་རུང་
ལ༑ ཆོ་ག་ལ་བརྟེན་པའི་ལོངས་སྤྱོད་གང་བྱུང་བླ་མ་ལ་དབུལ་བར་གསུངས་སོ། །
གཉིས་པ་ནི། དེས་ན་རབ་གནས་མདོ་ལུགས་ཞེས། །འཆད་པ་སངས་རྒྱས་བསྟན་པ་མིན། །ཁྱིམ་པས་
མཁན་སློབ་བྱེད་པ་དང་། །རྡོ་རྗེ་སློབ་དཔོན་མ་ཡིན་པ། །དབང་བསྐུལ་རབ་གནས་བྱེད་པ་ནི། །གཉིས་ཀ་
བསྟན་པ་མིན་པར་གསུངས། །ཞེས་པ། རབ་ཏུ་གནས་བྱའི་རྟེན་ལ་རྒྱལ་བ་སྲས་བཅས་ཀྱི་བྱིན་རླབས་འཇུག་
པའི་དམིགས་པ་ཙམ་དང་། མཆོད་བསྟོད་དང་། བཀྲ་ཤིས་བརྗོད་ནས་བརྟན་པར་བཞུགས་པའི་གསོལ་བ་
གདབ་པ་ལ། མདོ་ལུགས་ཀྱི་མིང་འདོགས་ནས་འགལ་བ་མེད་ཀྱང་། གསང་སྔགས་ཀྱི་ལུགས་མི་བྱེད་པར་
ཁྱད་དུ་བསད་ནས་རབ་གནས་ཁྱད་འཕགས་སུ་རློམ་པ་ནི། དོན་གྱི་རབ་གནས་མ་ཡིན་ཏེ། ཀུན་རྫོབ་ཏུ་རབ་
གནས་ཀྱི་རྟེན་དམ་ཚིག་པ་ལ་ཡེ་ཤེས་པ་སྤྱན་དྲངས་ནས་བརྟན་པར་བཞུགས་ཏེ་དབང་བསྐུར་ནས་སྤྱན་དབྱེ་
བའི་ཆོ་ག་མེད་པས་རབ་གནས་མ་ཡིན་ཅིང་། དོན་དམ་པར་སྤྲོས་པ་དང་བྲལ་བའི་ཕྱིར་མདོ་ལུགས་ཀྱི་ཐ་སྙད་
མི་འཇུག་གོ །དཔེར་ན་ཁྱིམ་པས་མཁན་སློབ་བྱེད་པ་དང་། རྡོ་རྗེ་སློབ་དཔོན་གྱིས་མཚན་ཉིད་དང་མི་ལྡན་པས་
དབང་བསྐུར་རབ་གནས་བྱེད་པ་གཉིས་ཀ་ཡང་དཔེ་དོན་མཚུངས་ཏེ། ཆོས་དང་མི་མཐུན་པ་བྱེད་པའི་སངས་
རྒྱས་ཀྱི་བསྟན་པའི་བྱ་བ་མ་ཡིན་ནོ། །གསུམ་པ་ལ་གསུམ། མདོ་སྔགས་འདྲེས་པའི་གསལ་བྱེད། རས་བྲིས་
ནོར་བའི་གསལ་བྱེད། མདོ་དང་རྒྱུད་ཀྱི་ཤན་འབྱེད་དོ། །
དང་པོ་ནི། ཕྱག་ན་རྡོ་རྗེའི་སྒོམ་བཟླས་ཀྱང་། །མདོ་སྡེ་རྣམས་ནས་བཤད་པ་མེད། །གཟུངས་ནས་
བཤད་པ་དེ་དག་ནི། །བྱ་བའི་རྒྱུད་ཀྱི་ཆོ་ག་ཡིན། །ཞེས་པ། དེང་སང་མདོ་ལུགས་སུ་གྲགས་པའི་ཕྱག་ན་རྡོ་རྗེ་
གོས་སྔོན་ཅན་གྱི་བསྒོམ་བཟླས་དང་། གཟུངས་རིང་དེ་ནས་བྱ་བའི་རྒྱུད་དུ་གཏོགས་ཤིང་། ལྷ་བསྐྱེད་ཚུལ་དེ་
འཕགས་པ་ཀླུ་སྒྲུབ་ཀྱི་བརྒྱུད་པ་མ་ནོར་བར་ཡིན་པར་འདོད་པས། བོད་ཀྱིས་བྱས་པའི་རང་བཟོ་ཨེ་ཡོད་
བརྟག་པར་བྱའོ། །གཉིས་པ་ནི། ལྟུང་བཤགས་སངས་རྒྱས་ཕྱག་མཚན་ལ། །ཕུབ་དང་རལ་གྲི་སོགས་འཛིན་
པའི། །སྒྲུབ་ཐབས་སངས་རྒྱས་ཀྱིས་མ་གསུངས། །ཞེས་པ་ལྟུང་བཤགས་ཀྱི་སངས་རྒྱས་ཕུབ་དང་རལ་གྲི་
འཛིན་པ་ལ་སོགས་མདོ་རྒྱུད་ནས་མ་གསུངས་ཤིང་། གལ་ཏེ་ལུང་རྣམ་དག་ཡོད་ན་རབ་བྱུང་གི་ཆ་ལུགས་མི་
འབྱུང་བར་རིགས་སོ། །གཞན་ཡང་གཙུག་དགུའི་གཙོ་བོ་རབ་བྱུང་གི་ཆ་ལུགས་དང་། ཀུན་རིགས་ཀྱི་ནུབ་ཀྱི་~296~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཤཱཀྱ་རིགས་དབང་བན་དྷེའི་གཟུགས་སུ་འདྲི་བ་མཐོང་སྟེ་ནོར་བ་ཡིན་ནོ། །
གསུམ་པ་ནི། མདོ་དང་རྒྱུད་ཀྱི་ཁྱད་པར་ནི། །ཆོ་གའི་བྱ་བ་ཡོད་མེད་ཡིན། །དེ་ལྟར་ཤེས་ན་མདོ་སྡེ་
དང་། །སྔགས་ཀྱི་ལུགས་རྣམས་དཔྱོད་དེ་སྨྲོས། །ཞེས་པ། སྤྱིར་རྒྱུད་ལ་ཡང་མདོའི་མཚན་བཏགས་པ་མང་དུ་
ཡོད་དེ། རྣལ་འབྱོར་རྒྱུད་ལ་དེ་ཁོ་ན་ཉིད་འདུས་པ་ཞེས་བྱ་བ་ཐེག་པ་ཆེན་པོའི་མདོ་ཞེས་པ་དང་། སྟོབས་པོ་ཆེ་
ཞེས་བྱ་བ་ཐེག་པ་ཆེན་པོའི་མདོ་ཞེས་པ་ལ་སོགས་མང་དུ་གསུངས་པ་ནི་མདོར་བསྡུས་པ་ཞེས་བྱ་བའི་དོན་
ཡིན་ལ། ཐེག་པ་ཆེན་པོ་རྒྱུད་བླ་མ་ཞེས་པ་ལྟ་བུ་ཕ་རོལ་ཏུ་ཕྱིན་པའི་སྡེ་སྣོད་ལ་རྒྱུད་ཀྱི་མཚན་བཏགས་པ་ནི།
རྒྱུན་མི་ཆད་པའི་དོན་ཡིན་ཏེ། དེ་ལ་རྒྱུད་ཕྱི་མ་དང་། རྩ་རྒྱུད་དང་བཤད་རྒྱུད་ལ་སོགས་པའི་དོན་སྦྱར་དུ་རུང་
ངོ་༑ ༑སྔགས་དང་ཕ་རོལ་ཏུ་ཕྱིན་པའི་ཐེག་པ་ལ་རྒྱུད་དང་མདོའི་ངོས་འཛིན་པའི་ཁྱད་པར་ནི། རྒྱུ་ལ་སྦྱོར་བ་རྒྱུ་
ཆོས་ཀྱི། །འཁོར་ལོ་ཤིན་ཏུ་བསྐོར་བྱས་ནས། །རྒྱུ་འབྲས་ལྷུན་གྲུབ་ཏུ་སྟོན་པ། །འབྲས་བུའི་ཐེག་པ་ཉེ་ལམ་
ཞིག །དུས་ཚིགས་ཕྱི་མར་འབྱུང་བར་འགྱུར། །ཞེས་པ་རྒྱུ་སྟོང་པ་ཉིད་དང་རྒྱུ་འབྲས་བདེ་བ་ཆེན་པོ་གཙོ་བོར་
སྟོན་པའི་ཁྱད་པར་རམ། རྒྱུ་འཁོར་བ་དང་འབྲས་བུ་སངས་རྒྱས་ཀྱི་རྣམ་པ་བློ་ཡུལ་དུ་བྱས་ནས་ལམ་དུ་འཁྱེར་
བའི་ཚུལ་ལ་ངོས་འཛིན་པ་ཡོད་ཀྱང་། འདིར་ཡི་དམ་གྱི་ལྷ་བསྒོམ་པ་དང་འབྲེལ་པའི་ཆོ་ག་ཐུན་མོང་དང་
མཆོག་སྒྲུབ་པའི་བྱ་བ་སྟོན་པ་ནི་རྒྱུད་ཡིན་ལ། སེམས་བསྐྱེད་ལ་བརྟེན་ནས་ཐབས་ཚད་མེད་བཞི་སྒོམ་པ་དང་
ཤེས་རབ་བདག་མེད་གཉིས་སྒོམས་པ་ལ་སོགས་རིམ་གྱིས་ས་ལམ་བགྲོད་པའི་ཚུལ་སྟོན་པ་ནི་མདོ་ལུགས་
ཡིན་ནོ། །བརྟག་གཉིས་སུ། དང་པོ་གསོ་སྦྱོང་སྦྱིན་པར་བྱ། །དེ་རྗེས་བསླབ་པའི་གནས་བཅུ་གཉིས། །དེ་ལ་བྱེ་
བྲག་སྨྲ་བར་བསྟན། །མདོ་སྡེ་པ་ཡང་དེ་བཞིན་ནོ། །དེ་ནས་རྣལ་འབྱོར་སྤྱོད་པ་ཉིད། །དེ་ཡི་རྗེས་སུ་དབུ་མ་
བསྟན། །སྔགས་ཀྱི་རིག་པ་ཀུན་ཤེས་ནས། །དེ་རྗེས་ཀྱཻའི་རྡོ་རྗེ་བསྟན། །ཞེས་གསུངས་པ་དང་། འཕགས་པ་
ལྷའི་ཞལ་སྔ་ནས། ཐོག་མ་ཉིད་དུ་སངས་རྒྱས་པའི་ཐེག་པའི་བསམ་པ་ལ་སློབ་བོ། །དེ་ལ་ལོབས་པར་གྱུར་
ནས་ཐེག་པ་གསར་ལ་དྲན་པ་གཅིག་པའི་ཏིང་ངེ་འཛིན་ལ་སློབ་བོ། །ཞེས་པ་ལ་སོགས་པ་མང་དུ་གསུངས་
པས། ཕ་རོལ་ཏུ་ཕྱིན་པའི་ཐེག་པ་ནི་ཐུན་མོང་གི་ཐེག་པ་ཡིན་ལ། གསང་སྔགས་ཀྱི་ལམ་དུ་ཞུགས་ནས་རྗེས་སུ་
མཚན་ཉིད་ཀྱི་ཐེག་པ་ལ་འཇུག་པར་མ་གསུངས་པས་རྡོ་རྗེ་ཐེག་པ་ནི་ཐུན་མོང་མ་ཡིན་པའི་ལམ་ཡིན་ནོ། །མདོ་
རྒྱུད་ཀྱི་ཁྱད་པར་ལེགས་པར་ཤེས་ནས་རང་ཉམས་སུ་ལེན་པ་དང་། གཞན་ལའང་འབེལ་བའི་གཏམ་གྱིས་
ལེགས་པར་ཕྱེ་སྟེ་སྨྲ་བར་བྱའོ། །
བདུན་པ་ལ་གཉིས་ལས། དང་པོ་མདོར་བསྟན་པ་ནི། ལ་ལ་ཐེགས་པ་རིམ་དགུ་ལ། །ལྟ་བ་ཐ་དད་~297~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཡོད་ཅེས་ཟེར། །ཉན་ཐོས་དང་ནི་ཐེག་ཆེན་ལ། །ལྟ་བའི་རིམ་པ་ཡོད་མོད་ཀྱི། །ཕ་རོལ་ཕྱིན་དང་གསང་
སྔགས་ལ། །ལྟ་བའི་དབྱེ་བ་བཤད་པ་མེད། །ཅེས་པ། སྔགས་རྙིང་མ་བའི་གྲུབ་མཐའ་འཆད་པ་ལ་ལ་ན་རེ།
ཉན་ཐོས་རང་རྒྱལ་བྱང་སེམས་གསུམ། །ཕྱི་མཚན་ཉིད་ཀྱི་ཐེག་པ་དང་། །ཀྲི་ཡ་ཨུ་པ་ཡོ་ག་གསུམ། །སྔགས་
ཀྱི་ཐེག་པ་འོག་མ་གསུམ། །མ་ཧཱ་ཨ་ནུ་ཨ་ཏི་གསུམ། །ཐེག་པ་གོང་མ་གསུམ་སྟེ། ཐེག་པ་དགུ་ལ་ལྟ་བ་ཐ་དད་
པ་དགུ་ཡོད་ཅེས་ཟེར་རོ། །དེ་ལ་ཕྱིའི་ཐེག་པ་གསུམ་གྲགས་ཆེ་བས་འདིར་མ་བཤད་དོ། །སྔགས་ཀྱི་འདོད་
ཚུལ་ལ། ལོ་ཙྪ་བ་ཀ་བ་དཔལ་བརྩེགས་ཀྱིས་མཛད་པ་ཡིན་ཟེར་བའི་ལྟ་བའི་རིམ་པ་བཤད་པར། ཀྲི་ཡ་དོན་
དམ་ཆོས་ཉིད་ལྷ། །ཀུན་རྫོབ་རང་རིག་ཡོན་ཏན་ལྷ། །རིགས་གསུམ་དཀྱིལ་འཁོར་སྣང་བ་ལ། །སྐྱེ་བོ་འཁྲུལ་
པ་མེད་པར་འདོད། །གཉིས་ཀ་རྒྱུད་ཀྱི་འདོད་པ་ནི། །ལྟ་སྤྱོད་གོང་འོག་རྗེས་སུ་མཐུན། །ཡོ་ག་དོན་དམ་རྣམ་
དག་པའི། །ཆོས་ཀྱི་དབྱིངས་ཀྱི་ཡེ་ཤེས་སུ། །རྟོགས་པའི་བྱིན་རླབས་ལྷར་སྣང་བ། །དེ་ཕྱིར་སྐྱེ་བོ་ལྷར་མཐོང་
འཁྲུལ། །མ་ཧཱ་ཡོ་ག་དོན་དམ་དུ། །རང་རིག་གཉིས་མེད་དེ་བཞིན་ཉིད། །རྟོགས་པའི་ཆོ་འཕྲུལ་དྲུག་སོགས་
པའི། །ལྷ་སྣང་བ་ལས་འཁོར་བ་མེད། །ཨ་ནུ་ཡོ་གའི་དོན་དམ་དུ། །བདེ་ཆེན་རྟོགས་པའི་རིགས་བཙལ་
བས། །ཀུན་རྫོབ་ལྷ་ཡི་དཀྱིལ་འཁོར་སྣང་། །དེ་ཕྱིར་སྐྱེ་བོས་བཏགས་པས་འཁྲུལ། །ཨ་ཏི་ཡོ་ག་བདེན་གཉིས་
བྲལ། །ཐམས་ཅད་རང་བྱུང་རང་སྣང་གིས། །ཡེ་ཤེས་མཐའ་གསུམ་བྲལ་བ་ལས། །བཏགས་པ་གཉིས་པོ་
གདོད་ནས་མེད། །དེ་ཕྱིར་གསེར་ལས་གསེར་མཐོང་ལྟར། །ཇི་བཞིན་མ་ནོར་བདེན་མཐོང་མིན། །ཞེས་པ་
དང་། ཇོ་སྲས་རྡོ་རྗེ་འོད་ཅེས་བྱ་བ་གཙང་ནག་པའི་སློབ་མ་ཞིག་གིས་བྱས་པའི་ཐེག་པ་སྤྱི་སྐད་ལས། ཀྲི་ཡ་པུ་
ཏི་ཀ་ར་ལས། ཀུན་རྫོབ་རིག་གསུམ་དཀྱིལ་འཁོར་གྱི། །རང་བཞིན་ཉིད་དུ་བརྟག་བྱས་ཏེ། །དོན་དམ་དག་
པའི་ཆོས་ཉིད་དོ། །ཞེས་པ་དང་། ཨུ་པ་ནི། ལྟ་བ་ཡོ་གའི་རྗེས་སུ་བལྟ་ཞིང་སྤྱོད་པ་ཀྲི་ཡའི་རྗེས་སུ་སྤྱོད་དོ། །ཞེས་པ་
དང་། ཡོ་ག་སཾ་གྲ་ཧ། ཆོས་རྣམས་རང་བཞིན་འོད་གསལ་བས། །ངོ་བོ་ཉིད་ཀྱིས་གདོད་ནས་དག །ཅེས་པ་དང་།
ཁམས་གསུམ་མ་ལུས་འདི་དག་ཀུན། །དཀྱིལ་འཁོར་ཆེན་པོའི་ངོ་བོ་ཡིན། །ཞེས་པ་དང་། མ་ཧཱ་ཡོ་གའི་ལྟ་བ་
བདེན་པ་གསུམ་ལས། དོན་དམ་པའི་བདེན་པ་ནི་སེམས་ཀྱི་སྐྱེ་མེད་སྤྲོས་བྲལ་ལ་བསྐོར་བདུན་གྱི་སྣང་བ་ངོ་བོ་
ཉིད་སྐུར་ལྷུན་གྱིས་གྲུབ་བོ། །ཀུན་རྫོབ་བདེན་པ་ནི་རིག་པ་སྒྱུ་མའི་སྣང་བ་མ་འགག་པ་སྟེ་སྒྱུ་མ་རིགས་དྲུག་གོ །དབྱེར་
མེད་ཀྱི་བདེན་པ་ནི་སྣང་སྟོང་གི་ངོ་བོ་དབྱེར་མེད་པའོ། །ཞེས་པ་དང་། ཨ་ནུ་ཡོ་གའི་ལྟ་བ་ནི། ཡུལ་ཕ་རོལ་
ནས་སྣང་བ་ནི། །ཆོས་ཀྱི་དབྱིངས་ཡུམ་ཀུན་ཏུ་བཟང་མོ། །དེ་རྟོགས་པའི་རང་རིག་ཡེ་ཤེས་ཡབ་ཀུན་ཏུ་བཟང་
པོ༑ དེ་གཉིས་འདུ་འབྲལ་མེད་པ་སྲས་རྡོ་རྗེ་སེམས་དཔའ་བྱང་ཆུབ་ཀྱི་སེམས་བདེ་བ་ཆེན་པོའོ། །ཨ་ཏི་ཡོ་གའི་~298~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ལྟ་བ་ནི། རང་བྱུང་ཡེ་ཤེས་ཆོས་རྣམས་ཀུན་གྱི་གཞི་མ་ལ། ཕྱོགས་འཛིན་གང་ཡང་མི་སྤོང་བར་ཕྱོགས་མེད་
ཀུན་ཤར་བའོ། །ཞེས་སོ། །དེ་ལ་ཀྲི་ཡ་ནི་བྱ་བ། ཨུ་པ་ནི་ཉེ་བ། ཡོ་ག་ནི་རྣལ་འབྱོར་ཏེ། ཀྲི་ཡོག་སྡེ་གསུམ་
ཞེས་པ་ལུས་ངག་གི་བྱ་བ་སྣ་ཚོགས་གཙོ་བོར་སྟོན་པ་ཡིན་ནོ། །མ་ཧཱ་ཡོ་ག་ནི་རྣལ་འབྱོར་ཆེན་པོ། ཨ་ནུ་ཡོ་ག་
ནི་རྗེས་སུ་རྣལ་འབྱོར། ཨ་ཏི་ཡོ་ག་ནི་ཤིན་ཏུ་རྣལ་འབྱོར་རམ། ཁྱད་པར་འཕགས་པའི་རྣལ་འབྱོར་ཏེ་བསྐྱེད་
རིམ་དང་། རྫོགས་རིམ་དང་རྒྱུ་འབྲས་དབྱེར་མེད་ལྷུན་གྲུབ་ཏུ་རྫོགས་པ་ཆེན་པོའོ་ཞེས་ཟེར་རོ། །དང་པོ་
བརྒྱད་ནི་རྒྱུའི་ཐེག་པར་འདོད་དོ། །ཉན་ཐོས་དང་ཐེག་ཆེན་ལྟ་བ་གང་ཟག་གི་བདག་མེད་པར་མཐུན་པའི་ཆ་
ཡོད་ནའང་། ཐེག་པ་ཆེན་པོ་ལ་ཆོས་ཀྱི་བདག་མེད་རྟོགས་པའི་ལྟ་བ་ཉན་ཐོས་ལས་ལྷག་པའི་རིམ་པ་ཡོད་ཅིང་།
ཐེག་པ་ཆེན་པོ་ལ་སེམས་ཙམ་གྱི་ལྟ་བ་དང་། དབུ་མའི་ལུགས་གཉིས་ཡོད་ལ། གསང་སྔགས་ལ་མཻ་ཏྲི་པས་དྷྭ་
ཧའི་འགྲེལ་པར། རྣལ་འབྱོར་སྤྱོད་པ་དང་། དབུ་མའི་ལྟ་བ་གཉིས་ཡོད་པར་བཤད་དོ། །འཕགས་པ་ཀླུ་སྒྲུབ་
ཀྱིས། སྤྲོས་པའི་མཐའ་བརྒྱད་དང་བྲལ་བར་གཏན་ལ་ཕབ་པའི་ལྟ་བ་འདི་མདོ་རྒྱུད་གཉིས་ཀའི་ལྟ་བའི་མཐར་
ཐུག་ངོས་བཟུང་ནས་ལམ་དུ་བྱེད་པ་ལ་ཁྱད་པར་མེད་དོ། །གཉིས་པ་རྒྱས་བཤད་ལ་གཉིས། མ་ནོར་བ་ངོས་
བཟུང་བ། ནོར་བའི་ཉེས་པ་བསལ་བའོ། །
དང་པོ་ལ་གཉིས་ལས། མདོ་སྔགས་ལྟ་བ་གཅིག་པར་བསྟན་པ་ནི། ཕ་རོལ་ཕྱིན་པའི་སྤྲོས་བྲལ་ལས། །ལྷག་
པའི་ལྟ་བ་ཡོད་ན་ནི། །ལྟ་དེ་སྤྲོས་པ་ཅན་དུ་འགྱུར། །སྤྲོས་བྲལ་ཡིན་ན་ཁྱད་པར་མེད། །དེས་ན་བཤད་པས་གོ་
བ་ཡི། །ཐོབ་པའི་ལྟ་བ་གཅིག་ཉིད་ཡིན། །ཞེས་པ། མཚན་ཉིད་ཐེག་པའི་སྤྲོས་བྲལ་གྱི་ལྟ་བ་ལས་ལྷག་པའི་ཨ་
ཏི་ཡོ་གའི་ལྟ་བ་ཡོད་ཅིང་། དེ་ལ་ནང་མཚན་གྱི་བྱེ་བྲག་ཨ་ཏི་སྤྱི་ཏི། ཡང་ཏི་ཞེས་བྱ་བ་ཡོད་དོ་ཞེ་ན། ཁྱོད་ཀྱི་ལྟ་
བ་དེ་སྤྲོས་པ་དང་བཅས་པར་འགྱུར་ཏེ། སྤྲོས་བྲལ་ལས་གཞན་པའི་ལྟ་བ་ཡིན་པའི་ཕྱིར། རང་བཞིན་གྱིས་
སྤྲོས་པ་དང་བྲལ་བའི་དེ་བཞིན་ཉིད་མ་ནོར་བར་རྟོགས་པའི་ཤེས་རབ་ལ་ངོས་འཛིན་ན་དབུ་མའི་ལྟ་བ་དང་
ཁྱད་པར་མེད། ཤེར་ཕྱིན་དུ་གཟུགས་ཀྱི་སྟོང་པ་ཉིད་གང་ཡིན་པ་དེས་གཟུགས་སྟོང་པ་ནི་མ་ཡིན་གྱིས།
གཟུགས་ནི་གཟུགས་ཀྱི་རང་བཞིན་གྱིས་སྟོང་པའོ། །ཞེས་པ་དང་། དབུ་མ་བདེན་གཉིས་ལས། སྐྱེ་ལ་སོགས་
པ་བཀག་པ་ཡང་། །ཡང་དག་པ་དང་མཐུན་པའི་ཕྱིར། །དོན་དམ་པ་ཡིན་པར་ཁོ་བོ་ཅག་འདོད་དོ། །དེ་ཡང་
རིགས་པས་དཔྱད་ན་ཀུན་རྫོབ་ཁོ་ནས་ཏེ། དེ་ཅིའི་ཕྱིར་ཞེ་ན། དགག་བྱ་ཡོད་པ་མ་ཡིན་པས། ཡང་དག་ཏུ་ན་
བཀག་མེད་གསལ། དགག་བྱ་མེད་ན་བཀག་པ་མི་འབྱུང་བའི་ཕྱིར་ཏེ། ཡུལ་མེད་པའི་བཀག་པ་མི་རིགས་
པའི་ཕྱིར་རོ། །ཞེས་བཤད་དོ། །ཐོས་པའི་དོན་བསམས་པས་མ་ནོར་བར་གོ་བར་ལྟ་བ་གཅིག་ཡིན་ནོ། །~299~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གཉིས་པ་ཐབས་ཀྱིས་གསང་སྔགས་ལྷག་པར་བསྟན་པ་ནི། འོན་ཀྱང་སྤྲོས་བྲལ་རྟོགས་པ་ཡི། །ཐབས་
ལ་གསང་སྔགས་ཁྱད་པར་འཕགས། །ཞེས་པ། མཐའ་བྲལ་གྱི་ལྟ་བ་ཁྱད་པར་མེད་ཀྱང་། དེ་མངོན་དུ་འགྱུར་
བའི་ཐབས་ཀུན་རྫོབ་བདེན་པ་ལམ་དུ་འཁྱེར་བའི་ཁྱད་པར་ཟབ་ཅིང་རྒྱ་ཆེ་བའི་སྒོ་ནས་སྔགས་ཀྱི་ཐེག་པ་
མཆོག་ཏུ་བཤད་པ་ཡིན་ནོ། །
གཉིས་པ་ལ་གཉིས་ལས། འདོད་ཚུལ་བརྗོད་པ་ནི། ཁ་ཅིག་དབུ་མའི་ལྟ་བ་ནི། །ཀུན་རྫོབ་ཇི་ལྟར་སྣང་
བཞིན་ཡིན། །དོན་དམ་མཐའ་བཞི་སྤྲོས་པ་བྲལ། །བྱ་བའི་རྒྱུད་ཀྱི་ཀུན་རྫོབ་ནི། །རིགས་གསུམ་རྒྱལ་བའི་
དཀྱིལ་འཁོར་ཡིན། །དོན་དམ་དབུ་མ་དང་མཚུངས་ཟེར། །ཞེས་པ། ཐེག་པ་རིམ་དགུའི་ལྟ་བ་ཐ་དད་ཀྱི་ངོས་
འཛིན་བྱེད་པའི་ཇོ་སྲས་ཁ་ཅིག །བྱང་སེམས་ཀྱི་དབུ་མའི་ལྟ་བ་ནི་ཀུན་རྫོབ་ཀྱི་བདེན་པ་ཇི་ལྟར་སྣང་བ་བཞིན་
དོན་བྱེད་པ་ཡིན་ལ། དོན་དམ་གྱི་བདེན་པ་ཡོད་མེད་གཉིས་ཀ་མ་ཡིན་པའི་མཐའ་བཞི་དང་བྲལ་བ་ཡིན། ཀྲི་
ཡའི་ལུགས་ཀྱི་ཀུན་རྫོབ་རིགས་གསུམ་རྒྱ་བའི་དཀྱིལ་འཁོར་དུ་སྣང་བ་ཡིན། དོན་དམ་དབུ་མ་པ་དང་
མཚུངས་ཏེ་མཐའ་བཞིའི་སྤྲོས་བྲལ་ཡིན་ཟེར།
སྤྱོད་པའི་རྒྱུད་ཀྱི་ཀུན་རྫོབ་དང་། །རྣལ་འབྱོར་རྒྱུད་ཀྱི་ཀུན་རྫོབ་ནི། །རིགས་ལྔའི་རྒྱལ་བར་སྣང་བ་
ཡིན། །རྣལ་འབྱོར་ཆེན་པོའི་ཀུན་རྫོབ་ནི། །དམ་པ་རིགས་བརྒྱ་ཡིན་ཞེས་ཟེར། །ཞེས་པ། ཨུ་པ་དང་ཡོ་གའི་
ཀུན་རྫོབ་སྣང་བ་ཐམས་ཅད་རྒྱལ་བ་རིགས་ལྔར་འཆར་བ་ཡིན་ལ། མ་ཧཱ་ཡོ་གའི་ཀུན་རྫོབ་སྣང་བ་ཐམས་ཅད་
ལྷ་དམ་པ་རིགས་བརྒྱ་རུ་ཤར་བ་ཡིན་ཞེས་ཟེར་རོ། །
གཉིས་པ་དེ་བསལ་བ་ལ་གསུམ། ལྷ་སྒོམ་པ་ལྟ་བར་ནོར་ཚུལ་སྤྱིར་བསྟན། རྒྱུད་སོ་སོའི་ལྷ་སྒོམ་ཚུལ་
གསལ་བར་བཤད། སོ་སོའི་བླང་དོར་ཇི་ལྟར་དུ་བྱ་བའི་ཚུལ་ལོ། །དང་པོ་ནི། ལྷ་སྒོམ་རྣམ་དབྱེ་མ་ཕྱེད་
ཅིང་། །ཐབས་དང་ཤེས་རབ་མ་ཤེས་པས། །འདི་འདྲའི་དབྱེ་བ་འཁྲུལ་པ་ཡིན། །འདི་ཡི་འཐད་པ་བཤད་ཀྱིས་
ཉོན། །རིགས་གསུམ་ལ་སོགས་སངས་རྒྱས་སུ། །སྒོམ་པ་ཡིན་གྱིས་ལྟ་བ་མིན། །ཞེས་པ། ལྟ་བ་དང་། སྒོམ་པ་
ཤན་མ་བྱེད་པ་ཡིན་ཏེ། དངོས་པོའི་གནས་ལུགས་གཏན་ལ་ཕབ་པའི་ཤེས་རབ་ནི་ལྟ་བ་ཡིན་ལ། སྣང་བ་ལྷ་རུ་
གསལ་བ་ལ་སེམས་འཛིན་པའི་སྒོམ་པ་ཡིན་ནོ། །གཞན་ཡང་ཡུལ་གྱི་གནས་ལུགས་ནི་ལྟ་བྱ་ཡིན་ལ། དེ་ཤེས་
པའི་བློ་ནི་ལྟ་བ་ཡིན་ལ་ལྟ་བ་དང་། ལྟ་ཡུལ་ངོ་མ་ཤེས་ཤིང་དེ་བཞིན་དུ་གསང་སྔགས་ཀྱི་ཐབས་དང་ཤེས་རབ་
ཀྱི་དབྱེ་བ་ཉམས་སུ་ལེན་ཚུལ་འཁྲུལ་ཏེ།  སྐུ་གསུང་ཐུགས་ཀྱི་ལྷ་རིགས་གསུམ་སྒོམ་པའི་བསྐྱེད་རིམ་སངས་
རྒྱས་སྒྲུབ་པའི་ཐབས་ཀྱི་ཆ་ཡིན་ལ། མཐའ་བཞི་སྤྲོས་བྲལ་སྒོམ་པ་ཤེས་རབ་ཀྱི་ཆ་ཡིན་པས་ཉམས་སུ་ལེན་~300~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འདོད་ན་རྣམ་དབྱེ་ཤེས་དགོས་སོ། །མ་གོ་བའི་བླུན་སྒོམ་ཅིར་འགྱུར་མི་ཤེས་སོ། །གཉིས་པ་ལ་གཉིས། རྒྱུད་སྡེ་
འོག་མ་གསུམ་གྱི་ལྷ་སྒོམ་ཚུལ། བླ་མེད་རྒྱུད་ཀྱི་བཞེད་ཚུལ་ལོ། །
དང་པོ་ནི། བྱ་སྤྱོད་རྣལ་འབྱོར་རྒྱུད་གསུམ་ལས། །སྣང་བ་ལྷ་རུ་གསུངས་པ་མེད། །འོན་ཀྱང་བྱ་བའི་
རྒྱུད་དུ་ནི། །བྲིས་སྐུ་ལྷ་རུ་བསྒོམས་ནས་ཀྱང་། །དེ་ལ་དངོས་གྲུབ་ལེན་པ་ཡིན། །དེས་ན་དཀའ་ཐུབ་གཙང་སྦྲ་
ཡིས། །སངས་རྒྱས་མཉེས་ན་དངོས་གྲུབ་གནང་། །ཞེས་པ། རྒྱུད་སྡེ་འོག་མ་གསུམ་དུ་ཚོགས་དྲུག་ཡུལ་གྱི་སྣང་
བ་ཡི་དམ་ལྷར་སྒོམ་པར་གསུངས་པ་མེད་དོ། །བྱ་བའི་རྒྱུད་འཕགས་པ་འཇམ་དཔལ་གྱིས་གསུངས་པའི་རྩ་
རྒྱུད་དང་། སྤྱན་རས་གཟིགས་ཀྱིས་གསུངས་པའི་ཆོ་ག་ཞིབ་མོ་དང་། ཕྱག་ན་རྡོ་རྗེས་གསུངས་པའི་རིགས་
མཆོག་དང་། དེ་རྣམས་ཀྱི་ཆ་ལ་མི་གཡོ་བའི་རྟོགས་པ་དང་། བཅུ་གཅིག་ཞལ་གྱི་རྒྱུད་ཆེ་ཆུང་དང་། སྟོབས་པོ་
ཆེ་ལ་སོགས་པ་རྣམས་ཀྱི་ལུགས་ལ། རྒྱུད་ནས་ཇི་ལྟར་གསུངས་པའི་བྲིས་སྐུ་མཚན་ཉིད་ཚང་བ་མདུན་དུ་
བཞུགས་པ་ལ་ལྷ་དངོས་ཀྱི་ཡིད་ཆེས་མ་ཡེངས་པས་གཟུངས་སྔགས་བཟླས་ཤིང་། གྲུབ་པའི་མཚན་མ་ཆེ་
འབྲིང་ཆུང་ངུ་བྱུང་བ་དང་། འདོད་པའི་དངོས་གྲུབ་བླངས་པས་འབྱུང་བ་ཡིན་ནོ། །སྒྲུབ་པ་པོ་དཀའ་ཐུབ་དང་
གཙང་སྦྲ་ལ་གནས་པས་དེ་ལ་དགའ་བའི་རིག་སྔགས་འཆང་བ་དང་། དྲང་སྲོང་རིག་འཛིན་གྲུབ་པ་རྣམས་ཀྱིས་
ཀྱང་གྲོགས་བྱས་ཏེ་ཡི་དམ་ལྷ་མཉེས་ན་དངོས་གྲུབ་སྟེར་བ་ཡིན་ནོ། །
སྤྱོད་པའི་རྒྱུད་དུ་བྲིས་སྐུ་དང་། །རང་ཉིད་གཉིས་ཀར་ལྷར་བསྒོམས་ནས། །གྲོགས་པོ་ལྟ་བུའི་དངོས་
གྲུབ་ལེན། །ཞེས་པ། རྣམ་སྣང་མངོན་བྱང་དང་ཕྱག་ན་རྡོ་རྗེ་དབང་བསྐུར་བ་སོགས་སྤྱོད་པའི་རྒྱུད་ཀྱི་ལུགས་
ལ་རང་ཉིད་ལྷར་བསྒོམས་ནས་མདུན་གྱི་རས་བྲིས་དང་། ལུགས་སྐུ་ལ་སོགས་པ་ཡང་ལྷ་དངོས་སུ་དམིགས་
ནས་སྔགས་བཟླས་པ་དང་། སྤྱོད་ལམ་རྣམ་པ་བཞི་རྒྱུད་ནས་གསུངས་པ་བཞིན་ཉམས་སུ་བླངས་པས་དངོས་
གྲུབ་འབྱུང་བ་ཡིན་ནོ། །
རྣལ་འབྱོར་རྒྱུད་དུ་ཕྱིར་རོལ་ལ། །དམིགས་པའི་རྐྱེན་ཙམ་བྱས་ནས་ཀྱང་། །རང་ཉིད་དམ་ཚིག་སེམས་
དཔའ་ལ། །ཡེ་ཤེས་འཁོར་ལོ་སྤྱན་དྲངས་ནས། །ཇི་སྲིད་ཕྱག་རྒྱ་མ་བཀྲོལ་བ། །དེ་ཡི་བར་དུ་སངས་རྒྱས་
བཞུགས། །ཕྱག་རྒྱ་བཀྲོལ་ནས་སངས་རྒྱས་གཤེགས། །དེ་ནས་རང་ཉིད་ཐ་མལ་འགྱུར། །ཞེས་པ། རྣལ་
འབྱོར་རྒྱུད་ཀྱི་ལུགས་ལ་མདུན་དུ་དཀྱིལ་འཁོར་གྱི་ལྷ་རྣམ་པར་སྣང་མཛད་ལ་སོགས་པ་སྐྱེ་མཆེད་ཡོངས་སུ་
རྫོགས་པའི་གཟུགས་སྐུ་ཡོད་ནའང་། དེ་ལ་བསྐྱེད་རིམ་གསལ་བའི་དམིགས་རྐྱེན་ཙམ་བྱེད་ཅིང་། གཙོ་བོ་རང་
ཉིད་དམ་ཚིག་སེམས་དཔའ་རྣལ་འབྱོར་གཅིག་ལྡན་དང་། དཀྱིལ་འཁོར་ཡོངས་སུ་རྫོགས་པ་ལ་སོགས་པ་~301~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དམ་ཚིག་སེམས་དཔར་བསྐྱེད་ནས་དེ་ལ་ཡེ་ཤེས་ཀྱི་འཁོར་ལོ་དགུག་གཞུག་བྱས་ནས་ཕྱག་རྒྱ་བཞིས་རྒྱས་
གདབ་ཅིང་། སངས་རྒྱས་ཀྱི་སྐུ་གསུང་ཐུགས་ཕྲིན་ལས་བཞི་ལྡན་དུ་བསྒྲུབས་ཏེ། ཕྱག་རྒྱ་བཅིང་ལ་མཉམ་པ་
ཉིད་གསུམ་གྱི་ངང་ནས་སྔགས་བཟླས་ཤིང་ཕྱག་རྒྱ་མ་བཀྲོལ་གྱི་བར་ལ་ཡེ་ཤེས་པ་བཞུགས་པ་ཡིན་ནོ། །དེ་
ཉིད་འདུས་པར། ཇི་ལྟར་རྒྱལ་པོའི་ཕྱག་རྒྱ་ཉིད། །རྒྱལ་པོའི་ཁྲིམས་ལ་འདེབས་པ་ལྟར། །བདག་ཉིད་ཆེན་པོ་
སྐྱེ་བོ་རྣམས། །སྐུ་གསུང་ཐུགས་ནི་རྡོ་རྗེ་ཡི། །གཟུགས་བརྙན་གྱི་ནི་ཚུལ་དུ་ཡང་། །ཉིད་ཀྱི་ཕྱག་རྒྱས་བཏབ་པ་
ནི༑ ༑བདག་ཉིད་ཆེ་བའི་ཕྱག་རྒྱ་ཆེར། །ཤེས་ནས་དངོས་གྲུབ་ཐོབ་པར་འགྱུར། །ཞེས་གསུངས་སོ། །ཕྱག་རྒྱ་
བཀྲོལ་ནས་ལྷ་ཡེ་ཤེས་ལྷ་དག་པའི་ཞིང་དུ་གཤེགས་ཤིང་། རྣལ་འབྱོར་པ་རང་ཉིད་སོ་སོ་སྐྱེ་བོ་ཡིན་ནོ། །དེའང་
འདུས་པའི་བཤད་རྒྱུད་ཡེ་ཤེས་རྡོ་རྗེ་ཀུན་ལས་བཏུས་པར། འཇིགས་པར་དམིགས་ཤིང་ཤིན་ཏུ་གཙང་བར་
བྱེད་པ་དང་། ཡེ་ཤེས་སེམས་དཔའ་བདེ་བ་དམ་པ་མེད་པ་དང་། བདག་ཉིད་ལྷའི་བསྙེན་པ་མེད་པ་དང་། རྨད་
དུ་བྱུང་བའི་སྤྱོད་ཡུལ་མ་ཡིན་པ་དང་། སྐྱོན་གྱི་རྒྱུའི་རྟོགས་པས་རབ་ཏུ་སྤྱོད་པས་སྒྲུབ་པར་བྱེད་པ་ནི་བྱ་བའི་
རྒྱུད་ལ་གནས་པའོ། །ཞེས་པ་དང་། དགྲ་ནག་གི་འགྲེལ་པར། བྱ་བ་དང་སྤྱོད་པའི་ལས་ལའང་སྒྲུབ་བྱ་སྒྲུབ་
པའི་ཐབས་སུ་རིང་པོར་མི་མཇུག་སྟེ། དེ་དག་ནི་བརྟགས་པ་ལས་རབ་ཏུ་བྱུང་བ་ཉིད་ཡིན་ཏེ། དེར་ནི་འདི་ལྟར་
རས་བྲིས་ལ་སོགས་པར་རྟོགས་པའི་ལྷའི་སྟོབས་ཀྱིས་དངོས་གྲུབ་རྫོགས་པར་བྱེད་པའི་ཕྱིར་རོ། །རྣལ་འབྱོར་
གྱི་རྒྱུད་དུ་ནི། རང་གི་ལྷའི་རྣལ་འབྱོར་གྱིས་རས་བྲིས་ལ་སོགས་པ་མ་གཏོགས་པའི་ལྷ་ལ་དམིགས་ནས་མཐུན་
པའི་དངོས་གྲུབ་སྒྲུབ་པར་བྱེད་དོ། །ཞེས་པ་དང་། ཨིནྡྲ་བྷུ་ཏིས་བདེ་མཆོག་འགྲེལ་པར། བྱ་བ་དང་སྤྱོད་པའི་
སྒོ་ལས་ཀྱང་། རིག་སྔགས་ཀྱི་རྗེས་སུ་གནང་བ་ཙམ་ལ་བརྟེན་ཏེ། བདག་དང་ལྷ་ཐ་དད་དུ་ལྟ་བ་ཅན་ཡོངས་སུ་
བཏགས་པ་མཚན་བཅས་ཀྱི་དམིགས་པ་ལས་གྲུབ་པའི་དོན་མངོན་དུ་བྱེད་པར་འདོད་དོ། །ཞེས་པ་དང་། ཡེ་
ཤེས་ཞབས་ཀྱི་རྗེས་སུ་འབྲང་བའི་འདུས་པའི་འགྲེལ་པར་རྒྱལ་བ་བྱིན་གྱིས་ཀྱང་དེ་དང་མཐུན་པར་བཤད་ལ།
གུར་གྱི་འགྲེལ་པར། བྱ་བའི་རྒྱུད་ཅེས་བྱ་བ་ནི། ཕྱི་རོལ་བརྡུངས་མ་ལ་སོགས་པའི་ལྷར་དམིགས་པ་དང་།
གཙང་སྦྲ་དང་སྡོམ་པ་ལ་སོགས་པ་ལྷུར་ལེན་པའོ། །བྱ་བའི་ཕྱིར་སྦྱོར་བ་ཞེས་བྱ་བ་ནི་བདག་ལས་ཕྱི་རོལ་དུ་
དམིགས་པའོ། །ཞེས་སོ། །
འདི་དག་གི་ནི་ལུང་སྦྱོར་རྣམས། །ཡི་གེ་མང་གིས་དོགས་པས་གཞག །ཅེས་པའི་དོན་ཏོ། །གཉིས་པ་ནི།
རྣལ་འབྱོར་ཆེན་པོའི་རྒྱུད་དུ་ནི། །དག་པ་གསུམ་གྱི་རང་བཞིན་བཤད། །འདི་ཡི་ལུང་རིག་མན་ངག་རྣམས། །བླ་
མའི་ཞལ་ལ་ལེགས་པར་དྲིས། །ཞེས་པ། རྟག་གཉིས་ལས། ངེས་པར་དངོས་པོ་ཐམས་ཅད་ཀྱི། །དག་པ་དེ་~302~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བཞིན་ཉིད་དུ་འདོད། །ཕྱི་ནང་རེ་རེའི་དབྱེ་བ་ཡིས། །ལྷ་རྣམས་ཀྱིས་ནི་རྗོད་པར་བྱ། །ཞེས་པ་དང་། རང་གི་
བདག་ཉིད་དག་པ་ཉིད། །དག་པ་གཞན་གྱི་རྣམ་གྲོལ་ཡིན། །ཞེས་དེ་བཞིན་ཉིད་ཀྱི་དག་པ་དང་། ལྷ་སོ་སོའི་
དག་པ་དང་། རང་རིག་པའི་དག་པ་དང་གསུམ་ཚང་བའི་ལྷ་བསྒོམ་པར་གསུངས་པ་ནི། རྒྱུད་ཀྱི་ལུང་དེ་ཉམས་
སུ་ལེན་ཚུལ་བླ་མ་དམ་པའི་ཞལ་སྔ་ནས་ཤེས་པར་བྱའོ། །དེའང་རྗེ་བཙུན་ཆེན་པོས་མཛད་པའི་རྒྱུད་ཀྱི་མངོན་
རྟོགས་སུ་ལེགས་པར་གསུངས་སོ། །གསུམ་པ་ལ་གསུམ་སྟེ། བྱ་རྒྱུད་ཀྱི་བླང་དོར་བྱེད་ཚུལ། སྤྱོད་རྒྱུད་ཀྱི་བླང་
དོར་བྱེད་ཚུལ། བླ་མེད་ཀྱི་བླང་དོར་བྱེད་ཚུལ་ལོ། །
དང་པོ་ནི། གལ་ཏེ་བྱ་བའི་རྒྱུད་ཀྱི་ཡང་། །ཀུན་རྫོབ་ལྷ་རུ་གནས་ན་ནི། །དཀའ་ཐུབ་གཙང་སྦྲ་ག་ལ་
འཐད། །ལྷ་ལ་གཙང་དང་མི་གཙང་མེད། །ལྷ་རྣམས་དཀའ་ཐུབ་ཀྱིས་མི་གདུང་། །ཞེས་པ། སྔགས་རྙིང་མའི་
འདོད་ཚུལ་གོང་དུ་བརྗོད་པ་ལྟར། བྱ་རྒྱུད་ཀྱི་ཀུན་རྫོབ་སྣང་བ་ཐམས་ཅད་ལྷར་གནས་པ་ཡིན་ན། སྙུང་གནས་
དང་། གཙང་སྦྲ་རྟེན་པ་དང་། ལ་ཕུག་དང་སྲན་མ་མི་ཟ་བ་ལ་སོགས་པ་སྤྱོད་ལམ་དོག་མཐའ་ལ་བརྟེན་པ་མི་
འཐད་དེ། ལྷ་ཡེ་ཤེས་པ་ལ་གཙང་མི་གཙང་གི་དགག་སྒྲུབ་མི་མངའ་བའི་ཕྱིར་དང་། དཀའ་ཐུབ་ཀྱི་གདུང་བ་
སྒྲུབ་པའི་མཆོད་པར་མི་རུང་བའི་ཕྱིར་རོ། །
གཉིས་པ་ནི། ཁ་ཅིག་སྤྱོད་པའི་རྒྱུད་ཀྱི་ཡང་། །ལྟ་བ་རྣལ་འབྱོར་རྒྱུད་དང་མཐུན། །སྤྱོད་པ་བྱ་བའི་རྒྱུད་
བཞིན་བྱེད། །འདི་ཡང་དེ་ལྟར་ངེས་པ་མེད། །འདི་ནི་གཉིས་ཀའི་རྒྱུད་ཡིན་པས། །རེས་འགའ་གཙང་སྦྲ་ཡོད་
མེད་ཀྱི། །ཕལ་ཆེར་ཅི་བདེར་སྤྱོད་པར་གསུངས། །ཞེས་པ། སྤྱོད་པའི་རྒྱུད་ཀྱི་ལྟ་བ་རྣལ་འབྱོར་རྒྱུད་དང་།
སྤྱོད་པ་བྱ་རྒྱུད་བཞིན་བྱེད་པར་མ་ངེས་ཏེ། སྤྱོད་པ་རེས་འགའ་ཁྲུས་དང་གཙང་སྦྲ་ལ་སོགས་པ་བྱེད་ཀྱང་།
ཕལ་ཆེར་ཅི་བདེར་གནས་པས་འགྲུབ་པར་གསུངས་པའི་ཕྱིར་སྒྲོལ་མ་རལ་པ་གྱེན་རྫེས་སུ། གྲོགས་པོ་དག་
མདོར་ན་བྱང་ཆུབ་ཀྱི་སེམས་དང་མི་འབྲལ་ཅིང་། དཀོན་མཆོག་གསུམ་ལ་ལྷག་པར་མོས་པས་མཆོག་ཏུ་ཚུལ་
ཁྲིམས་འཆལ་པར་གྱུར་པ་ལའང་། སྐྱེ་བ་མེད་པའི་ཡིད་ཀྱིས་རྟག་ཏུ་མངོན་པར་བརྩོན་པས་ནི་ངའི་སྔགས་ཀྱི་
ལེའུ་རབ་འབྱམས་མཐའ་ཡས་ཤིང་རྨད་དུ་བྱུང་བ་བྱང་ཆུབ་སེམས་དཔའི་སྤྱོད་པའི་རྒྱུ་མཐུན་པའི་ཡིད་ལས་
བྱུང་བ་རྣམས་འགྲུབ་པར་འགྱུར་རོ། །ཞེས་གསུངས་སོ། །
སྤྱོད་པའི་རྒྱུད་ལ་རིགས་ལྔ་ཡི། །དོན་གྲུབ་ན་ཡང་ཐ་སྙད་མེད། །ཕྱག་རྒྱ་སྐུ་མདོག་རྣམ་དག་ཀྱང་། །རྣལ་
འབྱོར་རྒྱུད་བཞིན་དེར་མ་གསུངས། །ཞེས་པ། སྤྱོད་པའི་རྒྱུད་དུ་རིགས་ལྔ་ལ་སོགས་པའི་དོན་ཚང་བར་
གསུངས་ནའང་། རྣལ་འབྱོར་གྱི་རྒྱུད་བཞིན་དུ་སྐུ་མདོག་དང་ཕྱག་རྒྱ་དང་ཕྱག་མཚན་དང་དེ་དག་གི་རྣམ་དག་~303~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གསལ་བར་གསུངས་པ་ནི་མེད་དོ། །
དེས་ན་རྣལ་འབྱོར་རྒྱུད་མན་ཆད། །ཀུན་རྫོབ་ལྷ་རུ་གསུངས་པ་མེད། །འོན་ཀྱང་ཀུན་རྫོབ་ཐམས་ཅད་
ནི༑ ༑ཇི་ལྟར་སྣང་བ་བཞིན་དུ་བས། །བྲིས་སྐུ་ལ་སོགས་ལྷར་སྒོམ་པ། །དེ་ནི་ཐབས་ཀྱི་ཁྱད་པར་ཡིན། །ཞེས་
པ༑ རྒྱུད་སྡེ་འོག་མ་གསུམ་དུ་ཀུན་རྫོབ་ཀྱི་སྣང་བ་ཕུང་པོ་ཁམས་སྐྱེ་མཆེད་ཐམས་ཅད་རིགས་ལྔ་ཡུམ་བཞི་
སེམས་དཔའ་སེམས་མ་ལ་སོགས་པའི་ཡི་དམ་ལྷ་ངོ་སྤྲོད་ནས་སྒོམ་པའི་རྣམ་བཞག་གསུངས་པ་མེད་ཅིང་། དེ་
ནས་རྒྱུད་སྡེ་འོག་མའི་ལམ་ལ་ཁམས་དང་སྐྱེ་མཆེད་ལྷ་དང་ལྷ་མོར་གསལ་འདེབས་པ་དང་། ཤ་ཁྲག་དང་མི་
གཙང་བའི་རྫས་བདུད་རྩིར་བསྒྱུར་ནས་དཀྱིལ་འཁོར་ལྷ་ལ་འབུལ་བ་མི་འཐད་དོ། །ད་ལྟ་འགྲོ་བའི་ཀུན་རྫོབ་
ཀྱི་སྣང་བ་འདི་ནི་ཇི་ལྟར་སྣང་བ་དང་མཐུན་པར་བཞག་ཅིང་། རྡོ་རྗེ་རིགས་ཀྱི་ཕྱོགས་སྐྱོང་ལ་སོགས་པ་ཡང་ཡི་
དམ་གྱི་ལྷར་བསྐྱེད་ནས་གཏོར་མ་འབུལ་བ་ལ་སོགས་པ་བྱར་མི་རུང་ངོ་། །རས་བྲིས་དང་རྡོ་ཤིང་ལ་བརྐོས་
པའི་ལྷ་སྐུ་ལ་སོགས་ཀྱང་དམ་ཚིག་པ་ལ་ཡེ་ཤེས་པ་བཅུག་ནས་རབ་གནས་ལེགས་པར་གྲུབ་པ་ཕྱག་དང་
མཆོད་པའི་ཡུལ་དུ་བྱེད་པ་ནི་བསོད་ནམས་གསོག་པའི་ཐབས་ཀྱི་ཁྱད་པར་ཡིན་ལ། རབ་གནས་མ་བྱས་པའི་
རྟེན་ལ་ཕྱག་དང་བསྐོར་བ་དང་། མཆོད་པ་འབུལ་བ་བཀག་པ་ཡིན་ནོ། །
གསུམ་པ་ནི། རྣལ་འབྱོར་ཆེན་པོའི་རྒྱུད་སྡེ་ལས། །ཀུན་རྫོབ་ཇི་ལྟར་སྣང་བ་འདི། །ཐབས་ལ་མཁས་
པའི་ཁྱད་པར་གྱི། །སྦྱང་གཞི་སྦྱོང་བྱེད་ངོ་སྤྲོད་པ། །དེ་ཚེ་དམ་པ་རིགས་བརྒྱ་ལ། །སོགས་པའི་དབྱེ་བ་རྒྱལ་
བས་གསུངས། །ཞེས་པ། རྣལ་འབྱོར་བླ་མེད་ཀྱི་རྒྱུད་ལས། ཀུན་རྫོབ་ཏུ་ཡུལ་དང་ཡུལ་ཅན་དུ་སྣང་བ་འདི་
རྣམས་རིགས་ལྔ་དང་ཡུམ་ལྔ་ལ་སོགས་པའི་ལྷར་ངོ་སྤྲོད་ནས། དེ་དང་དེར་སྒོམ་པ་ལམ་དུ་བྱེད་པ་ནི། རྣལ་
འབྱོར་པའི་སེམས་སྦྱོང་བར་བྱེད་པའི་ཐབས་ཀྱི་ཁྱད་པར་ཡིན་ཏེ། སེམས་ཀྱི་སྒྲིབ་སྦྱོང་དུ། བྱིས་པ་རྣམས་ནི་
གཟུགས་ལ་ཆགས། །འབྲིང་པོ་རྣམས་ནི་ཆགས་བྲལ་འགྱུར། །གཟུགས་སོགས་ངོ་བོ་ཉིད་ཤེས་ནས། །བློ་
མཆོག་རྣམས་ནི་གྲོལ་བར་འགྱུར། །དམ་ཚིག་ཐམས་ཅད་རྣམ་བསམས་ལ། །ལྷ་ལ་མཆོད་པའི་ཆོ་ག་ཡིས། །ཐེ་
ཚོམ་མེད་པར་བཟང་པོར་བལྟ། །སྔགས་ཀྱིས་བསྐུལ་ལ་ལོངས་སྤྱོད་བྱ། །ཞེས་པ་དང་། རང་གི་ལྷ་ཡི་སྦྱོར་བ་
ཡིས། །སེམས་ཀྱི་དྲི་མ་མེད་བྱའི་ཕྱིར། །རྣལ་འབྱོར་དགེ་བའི་སེམས་ཀྱིས་ནི། །ཆགས་མེད་དུག་གིས་རྨོངས་
པ་ཡི། །འདོད་ཅན་མ་ལ་འདོད་སྤྱད་པར། །འདོད་པས་ཐར་པ་ཐོབ་པར་འགྱུར། །ཞེས་གསུངས་སོ། །སྣང་བ་
ཐམས་ཅད་ལྷ་རུ་ངོ་འཕྲོད་ནས་ཉམས་སུ་ལེན་པའི་ཚེ། སྔགས་རྙིང་མ་བ་ལ་ཞི་བའི་ལྷ་ཚོགས་དང་ཁྲོ་བོའི་ལྷ་
བསྡོམས་ནས་བརྒྱ་བྱེད་པའི་ལུགས་གཅིག་འདུག་གོ། །འདིར་གསང་འདུས་ཀྱིས། རིགས་བརྒྱ་དང་། དེ་ཉིད་~304~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཉི་ཤུ་རྩ་ལྔར་སྡུད་པ་དང་། དེ་རིགས་ལྔ་དང་། དེ་རིགས་གསུམ་དང་། དེ་གསང་ཆེན་རིགས་གཅིག་ཏུ་བསྡུས་
ནས་བསྒོམ་པ་དང་། བསྐྱེད་རིམ་གྱི་སྐབས་སུ་ལྷ་སྐུའི་རྣམ་པ་གསལ་བཏབ་ནས་སྒོམ་ཞིང་རྫོགས་རིམ་ལུས་
དབེན་གྱི་སྐབས་སུ། སྨན་པ་མཁས་པ་སྨན་གྱི་ནགས་ཁྲོད་དུ་ཞུགས་པ་ལྟར་ངོ་ཤེས་ནས་བསྒོམ་ཚུལ་སྤྱོད་
བསྡུས་ལས་ཤིན་ཏུ་ཞིབ་པར་གསུངས་སོ། །བརྟག་གཉིས་སུ། རིགས་གཅིག་ལ་ནི་དེ་བཞིན་གཤེགས་པའི་
ཚོགས། །རིགས་ཀྱི་ཚོགས་ལ་རིགས་ནི་དུ་མ་སྣང་། །དེ་རྣམས་རིགས་ལ་རིགས་ནི་རྣམ་པ་བརྒྱད། །དེ་རྣམས་
ལ་ཡང་འབུམ་ཕྲག་རིགས་ཆེན་རྣམས། །དབྱེ་བའི་རིགས་ལ་གྲངས་ནི་མེད་པར་གསུངས། །དེ་རྣམས་རིགས་
ལ་གྲངས་མེད་རིགས་རྣམ་ཉིད། །ཅེས་གསུངས་པས། རིགས་རེ་རེ་ལ་བརྒྱ་བརྒྱ་འབྱེད་ཚུལ། འཐུང་པ་ལྔ་ལ་
ཉོན་མོངས་པ་ལྔ་ལྔ། དེ་རེ་རེ་ལ་ཤ་ཆེན་ཁྱབ་བྱེད་དུ་བྱས་ནས་བདུད་རྩི་བཞིས་ཆེ་བས་རྒྱུད་དང་དྲི་མའི་རིགས་
བརྒྱ། རིགས་ལྔ་པོ་རེ་རེ་ལ་མངོན་བྱང་ལྔ་ལྔ་སྦྱར་བས་ཉི་ཤུ་རྩ་ལྔ། དེ་རེ་རེ་ལ་ཡུམ་བཞི་སྦྱར་བས་སྦྱོང་བྱེད་ཀྱི་
བསྐྱེད་རིམ་རིགས་བརྒྱད། ཡང་རྫོགས་རིམ་ཀྱི་རྟེན་ཁམས་གཅིག་འབྱུང་བ་ལྔ། དེ་བདག་ཉིད་བཞིས་ཕྱེ་བས་
ཉི་ཤུ། དེ་དཔེའི་ཡེ་ཤེས་ལྔས་ཕྱེ་བས་བརྒྱ། འབྲས་བུ་སྤྲུལ་སྐུ་རིགས་ལྔ། དེ་རེ་རེ་ཡེ་ཤེས་ལྔས་ཕྱེ་བས་ཉི་ཤུ་རྩ་
ལྔ༑ དེ་ལྷ་མོ་བཞིས་ཕྱེ་བས་བརྒྱ། རྩ་བའི་རིགས་དེ་རྣམས་རེ་རེ་ལའང་གྲངས་མེད་པར་འགྱུར་ཅེས་རྗེ་བཙུན་
གོང་མ་རྣམས་བཞེད་དོ། །ཡང་རིགས་ལྔ་རེ་རེ་ཡང་ལྔ་ལྔ་རུ་ཕྱེ་ནས་ཉི་ཤུ་རྩ་ལྔ་དང་། དེ་རེ་རེ་ལའང་གསང་
སྔགས་དང་རིགས་སྔགས་དང་སྙིང་པོ་དང་ཕྱག་རྒྱ་བཞི་བཞིར་ཕྱེ་སྟེ་དམ་པ་རིགས་བརྒྱ་བྱེད་པ་དང་། དེ་རྣམས་
ལའང་ཕུང་པོ་ཁམས་དང་སྐྱེ་མཆེད་ཐམས་ཅད་ལྷར་བསྒོམས་པས། རྡུལ་གཅིག་སྟེང་ན་རྡུལ་རྙེད་སངས་རྒྱས་
རྣམས། །སངས་རྒྱས་སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་མ་ལུས་པར། །ཐམས་
ཅད་རྒྱལ་བ་དག་གི་གང་བར་མོས། །ཞེས་གསུངས་པ་བཞིན་ཉམས་སུ་ལེན་པ་ཡིན་ནོ། །
གསུམ་པ་ནི། དེས་ན་ཀུན་རྫོབ་ལྡོག་པ་དང་། །ལྟ་བའི་ལྡོག་པ་མི་ཕྱེད་པས། །གསང་སྔགས་རྙིང་མའི་
ཀུན་རྫོབ་ཀུན། །ལྟ་བ་དང་འཕྲུལ་དེ་ལྟར་ཡིན། །ཞེས་པ། ཀུན་རྫོབ་ཀྱི་སྣང་བ་ལྷ་སྐུར་གསལ་བཏབ་ནས་
སྒོམ་པ་དང་། ལྷ་ཡིན་པར་ངོས་བཟུང་ན་སྒོམ་པ་གང་བྱེད་ཀྱང་ཀུན་རྫོབ་ཀྱི་སྒོམ་ཡིན་ལ། དེ་སྣང་སྟོང་དང་
སྤྲོས་བྲལ་ལ་སོགས་པར་ངོ་ཤེས་པའི་ཤེས་རབ་དེ་གནས་ལུགས་རྟོགས་པའི་ལྟ་བ་ཡིན་ལ། དེ་གཉིས་རྣལ་
འབྱོར་པའི་བློ་ལ་ལྟ་སྒོམ་ལྡོག་པ་ཐ་དད་དུ་ཡོད་པ་ཤན་མ་ཕྱེད་པས། རྙིང་མའི་ཇོ་སྲས་ཀུན་ལྷ་སྐུ་སྒོམ་པ་ལྟ་བ་
འཁྲུལ་པ་ཡིན་ནོ། །བརྒྱད་པ་ལ་གསུམ། གསང་སྔགས་གསར་རྙིང་གི་ཁྱད་པར་ངོས་གཟུང་། རྒྱུད་སྡེ་དང་ཏིང་
ངེ་འཛིན་གྱི་མིང་དོན་དཔེ་དང་སྦྱར། རྣལ་འབྱོར་བླ་མེད་ལས་ལྷག་པའི་ཐེག་པ་མེད་པར་བཤད་པའོ། །~305~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དང་པོ་ནི། གསང་སྔགས་སྔ་འགྱུར་པ་རྣམས་ནི། རྣལ་འབྱོར་རྣལ་འབྱོར་ཆེན་པོ་དང་། །རྗེས་སུ་རྣལ་
འབྱོར་ཤིན་ཏུ་ནི། །རྣལ་འབྱོར་ཞེས་བྱ་རྣམ་པ་བཞི། །ཐེག་པའི་རིམ་པ་ཡིན་ཞེས་ཟེར། །ཤིན་ཏུ་རྣལ་འབྱོར་
བཟང་པོར་འདོད། ། ཅེས་པ། སྔགས་རྙིང་མ་བ་རྣམས། རྣལ་འབྱོར་བཞི་པོ་འདི་ཐེག་པའི་རིམ་པ་རེ་རེ། གོང་
མ་གོང་མ་ཇེ་མཐོ་ཇེ་མཐོར་སོང་བའི་ཤིན་ཏུ་རྣལ་འབྱོར་ནི་བླ་ན་མེད་པའི་ཐེག་པ་ལྟ་སྤྱོད་ཀྱི་མཐར་ཐུག་ཏུ་
འདོད་དོ། །ཞིབ་ཏུ་ཇོ་སྲས་རྣམས་ཀྱི་ཡི་གེར་བཀོད་པ་དུ་མ་སྣང་བས་དེར་བལྟ་ཞིང་འདིར་མ་བྲིས་སོ། །
གསང་སྔགས་ཕྱིས་འགྱུར་པ་རྣམས་ནི། རྣལ་འབྱོར་རྗེས་སུ་རྣལ་འབྱོར་དང་། །ཤིན་ཏུ་རྣལ་འབྱོར་རྣལ་
འབྱོར་ཆེ། །འདི་དག་ཏིང་འཛིན་རིམ་པ་ཡིན། །རྒྱུད་སྡེའི་རིམ་པར་མི་བཞེད་དོ། །ཞེས་པ། གསང་སྔགས་
གསར་མའི་ལུགས་ཀྱི། དགྲ་ནག་གི་རྒྱུད་དུ། དང་པོར་སྒོམ་པ་རྣལ་འབྱོར་ཏེ། །གཉིས་པ་རྗེས་ཀྱི་རྣལ་འབྱོར་
ཡིན། །གསུམ་པ་ཤིན་ཏུ་རྣལ་འབྱོར་ཏེ། །བཞི་པ་རྣལ་འབྱོར་ཆེན་པོའོ། །ཞེས་པའོ། །རྡོ་རྗེ་སེམས་དཔའ་
རྫོགས་པ་ནི། །རྣལ་འབྱོར་ཡིན་པར་འདི་ལྟར་འདོད། །དེ་ཡི་རྒྱུ་མཐུན་ལྷ་ཡི་སྐུ། །རྗེས་ཀྱི་རྣལ་འབྱོར་ཡིན་
པར་གྲགས། །འཁོར་ལོ་ཐམས་ཅད་ཡོངས་རྫོགས་པ། །ཤིན་ཏུ་རྣལ་འབྱོར་ཡིན་པར་འདོད། །སྐུ་དང་གསུང་
དང་ཐུགས་རྣམས་དང་། །ལྷ་ཡི་མིག་སོགས་བྱིན་བརླབས་དང་། །ཡེ་ཤེས་འཁོར་ལོ་བཞུགས་པ་དང་། །མཆོད་
དང་བསྟོད་པ་ཆེན་པོ་ནི། །རྣལ་འབྱོར་ཆེན་པོ་ཞེས་བྱའོ། །ཞེས་གསུངས་ཤིང་། དེ་བཞིན་འབྱུང་བས་ཐབས་
ཤེས་དབྱེར་མེད་ཀྱི་ཉམས་ལེན་ནི་རྣལ་འབྱོར་ཡིན་ལ་ཆོས་དབྱིངས་ཡེ་ཤེས་ཀྱི་ངོ་བོ་རྒྱུ་རྡོ་རྗེ་འཛིན་པ་མངོན་
བྱང་ལྔས་བསྐྱེད་པ་དང་། དེ་དང་རྗེས་སུ་མཐུན་པའི་འབྲས་བུ་རྡོ་རྗེ་འཛིན་པ་བསྐྱེད་པ་དང་། ཡུམ་གྱི་པདྨ་ནས་
འཁོར་ལོའི་ལྷ་རྫོགས་པར་སྤྲོས་ཏེ་ཤིན་ཏུ་རྒྱས་པར་གནས་སུ་བཀོད་པ་དང་། སྐྱེ་མཆེད་དང་སྐུ་གསུང་ཐུགས་
བྱིན་གྱིས་བརླབས་ནས་ཡེ་ཤེས་པ་བཅུག་སྟེ། དབང་བསྐུར་མཆོད་བསྟོད་བདུད་རྩི་མྱང་བ་བཟླས་པ་ལ་སོགས་
པ་རྣལ་འབྱོར་ཆེན་པོ་དཔལ་འཛིན་གྱི་སྒྲུབ་ཐབས་སུ་མཛད་ཅིང་། འཕགས་པའི་མདོར་བྱས་སུ། ཏིང་ངེ་
འཛིན་གསུམ་གྱི་དང་པོ་སྦྱོར་བའི་ཏིང་ངེ་འཛིན་ལའང་རྣལ་འབྱོར་བཞི་ཚང་བར་གསུངས་པ་ནི། བཤད་རྒྱུད་རྡོ་
རྗེ་ཕྲེང་བའི་དགོངས་པར་བཞེད་དོ། །འདུས་པའི་རྒྱུད་ཕྱི་མར། བསྙེན་པའི་ཆོ་ག་དང་པོ་སྟེ། །ཉེ་བར་བསྒྲུབ་
པ་གཉིས་པ་ཡིན། །སྒྲུབ་པ་ཡང་ནི་གསུམ་པ་ཡིན། །སྒྲུབ་པ་ཆེན་པོ་བཞི་པའོ། །ཞེས་གསུངས་པའི་དོན་ནི། ཨོཾ་
ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཏྨ་ཀོ྅ཧཾ་ཞེས་དྲན་པར་བྱ་བའི་ཡུལ་སྟོང་པ་ཉིད་དང་། དེ་དྲན་པའི་ཡེ་ཤེས་གཟུང་
འཛིན་སོ་སོར་ཞེན་པ་བཀག་ནས་དབྱེར་མི་ཕྱེད་པ་ནི་རྡོ་རྗེ་ཡིན་ལ། ཆོས་ཐམས་ཅད་དེའི་བདག་ཉིད་དོ་ཞེས་
དྲན་པར་བྱེད་པ་ནི་བསྙེན་པའི་ཡན་ལག་གོ། །ཨོཾ་ནི་སྐུ་རྡོ་རྗེ། སྟོང་པ་ཉིད་ནི་ཐུགས་རྡོ་རྗེ། བདག་ཉིད་ནི་ང་~306~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཡིན་ནོ་ཞེས་ཚིག་ཙམ་དུ་བརྗོད་པ་གསུང་རྡོ་རྗེ་ཡང་། ཨོཾ་ནི་མེ་ལོང་ལྟ་བུའི་ཡེ་ཤེས་རྣམ་པར་སྣང་མཛད། སྟོང་
པ་ཉིད་ནི་མཉམ་ཉིད་ཡེ་ཤེས་རིན་ཆེན་འབྱུང་ལྡན། ཡེ་ཤེས་ནི་སོ་སོར་རྟོག་པ་འོད་དཔག་མེད། རྡོ་རྗེ་ནི་བྱ་བ་
གྲུབ་པའི་ཡེ་ཤེས་དོན་ཡོད་གྲུབ་པ། རང་བཞིན་ཆོས་དབྱིངས་ཡེ་ཤེས་མི་བསྐྱོད་པ། བདག་ཉིད་ནི་ཐམས་ཅད་
ཀྱི་བདག་ཉིད་རྡོ་རྗེ་འཆང་ངོ་། །མངོན་རྟོགས་ཀྱི་སྐབས་སུ་གཞལ་ཡས་ཁང་གདན་དང་བཅས་པ་བསྐྱེད་པའི་
བར་བསྙེན་པའི་ཆོ་ག་ཡིན་ནོ། །དེ་ནས་སྐུ་ཡོངས་སུ་རྫོགས་པ་ཕྱག་རྒྱ་ཆེན་པོའི་གཟུགས་སུ་བསྐྱེད་པ་ནི་ཉེ་
བར་སྒྲུབ་པའི་ཡན་ལག་གོ། །དེ་ནས་རྡོ་རྗེ་གསུམ་དབྱེར་མེད་དུ་བྱེད་པ་དང་སེམས་དཔའ་སུམ་བརྩེགས་སུ་
བསྒོམ་པ་ནི་སྒྲུབ་པའི་ཡན་ལག་གོ། །དེ་ནས་ཡུམ་གྱི་པདྨ་ནས་དཀྱིལ་འཁོར་གྱི་ལྷ་རྫོགས་པར་སྤྲོས་ཏེ།
གདན་ལ་བཀོད་པའི་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་དང་ལས་རྒྱལ་མཆོག་གི་ཏིང་ངེ་འཛིན་ཀྱང་
སྒྲུབ་པ་ཆེན་པོའི་ཡན་ལག་གོ། །བསྐྱེད་རིམ་གྱི་སྐབས་སུ་སྔགས་ཀྱི་སྐུ་དང་རྫོགས་རིམ་གྱི་སྐབས་སུ་ཡེ་ཤེས་
ཀྱི་སྐུར་བསྐྱེད་པ་ཡིན་ནོ། །སངས་རྒྱས་ཡེ་ཤེས་ཞབས་ཀྱི་ལུགས་ལ། བསྙེན་པ་ནི་དམ་ཚིག་པ་བསྐྱེད་པ། ཉེ་
བར་སྒྲུབ་པ་ནི་སྐྱེ་མཆེད་བྱིན་གྱིས་རློབས་པ། སྒྲུབ་པ་ཆེན་པོ་ནི་དབང་བསྐུར་ནས་རིགས་ཀྱི་བདག་པོས་རྒྱས་
གདབ་པ་ཡིན་པས། ལྷ་གཙོ་བོ་ལྟ་བུ་གཅིག་སྒོམ་པ་ལའང་ཡན་ལག་བཞི་ཚང་བ་ཡིན་ནོ། །མི་གནས་པའི་མྱ་
ངན་ལས་འདས་པ་ལ་ཉེ་བས་བསྙེན་པ་དང་། སྒྲུབ་པ་ལ་ཐག་ཉེ་བས་ཉེ་བའི་སྒྲུབ་པ་དང་། ཁམས་གསུམ་
ཆོས་ཀྱི་རྒྱལ་པོར་དབང་བསྐུར་བས་སྒྲུབ་པ་ཆེན་པོའོ། །ཡན་ལག་བཞི་དང་རྣལ་འབྱོར་བཞི་དོན་གཅིག་པའི་
ཚུལ་སྤྱད་པས་ཤེས་ཤིང་། གཙོ་ཆེར་བསྐྱེད་པའི་རིམ་པ་དང་སྦྱོར་བ་ཡིན་ལ། རྫོགས་པའི་རིམ་པ་ལའང་རྣལ་
འབྱོར་བཞི་སྒོམ་པར་གསུངས་ཏེ། འོད་གསལ་སྟོང་པ་ཉིད་རྟོགས་པའི་ཐུགས་རྡོ་རྗེ་དང་། སྒྱུ་ལུས་མཐར་ཕྱིན་
པའི་སྐུ་རྡོ་རྗེ་ཟུང་དུ་འཇུག་པའི་སྐུ་ནི་འབྲས་བུ་ཡན་ལག་བདུན་དང་ལྡན་པའི་རྡོ་རྗེ་འཆང་ཡིན་ནོ། །དེ་ལྟར་
རྣལ་འབྱོར་བཞི་ནི་བླ་མེད་ཀྱི་ཐེག་པའི་ཏིང་ངེ་འཛིན་སྒོམ་པའི་ཚུལ་ཡིན་གྱིས། ཐེག་པ་ཐ་དད་ཀྱི་རིམ་པ་ནི་མ་
ཡིན་ནོ། །
གཉིས་པ་ནི། དེས་ན་རྒྱུད་སྡེ་བཞི་པོ་ཡི། །རྣལ་འབྱོར་རྣལ་འབྱོར་ཆེན་པོ་དང་། །རྣལ་འབྱོར་བཞི་ཡི་
རྣལ་འབྱོར་དང་། །རྣལ་འབྱོར་རྣལ་འབྱོར་ཆེན་མི་གཅིག །དཔེར་ན་ཀླུ་ཆེན་པདྨ་དང་། །པདྨ་ཆེན་པོ་ཞེས་བྱ་
དང་། །མེ་ཏོག་པདྨ་པད་ཆེན་གཉིས། །མིང་མཐུན་ན་ཡང་དོན་མི་གཅིག །ཅེས་པ། སྔགས་རྙིང་མའི་ལུགས་
ཀྱིས། རྒྱུད་སྡེ་བཞི་འབྱེད་ལུགས་ཀྱི་རྣལ་འབྱོར་རྣལ་འབྱོར་ཆེན་པོ་ཞེས་བྱ་བ་དང་། རིམ་གཉིས་སྒོམ་པའི་རྣལ་
འབྱོར་ཆེན་པོ་དོན་མི་ཅིག་སྟེ། དཔེར་ན་ཀླུ་ཆེན་བརྒྱད་ཀྱི་པདྨ་དང་། པདྨ་ཆེན་པོ་ཞེས་པ་དང་། ཆུ་ནས་སྐྱེས་~307~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པའི་མེ་ཏོག་པདྨ་དང་། པདྨ་ཆེན་པོ་ཞེས་པ་མིང་མཐུན་ཀྱང་དོན་མི་གཅིག་པ་བཞིན་ནོ། །དེས་ན་གཞུང་ལུགས་
རྣམས་ལས་ཚིག་མཐུན་པར་གསུངས་པ་ཙམ་ལ་བརྟེན་ནས་དོན་ལོག་པར་བཟུང་བ་འདི་འདྲའི་མང་པོ་འབྱུང་
བས་མ་འཁྲུལ་བར་བྱའོ། །
གསུམ་པ་ནི། དེས་ན་གསང་སྔགས་གསར་པ་ལ། །རྣལ་འབྱོར་ཆེན་པོའི་བརྟག་ན་ནི། །དེ་བས་ལྷག་
པའི་རྒྱུད་སྡེ་མེད། །སྒོམ་པའི་དམིགས་པ་ཉིད་ཀྱང་ནི། །རྣལ་འབྱོར་ཆེན་པོའི་གོང་ན་མེད། །དེ་ལས་སྐྱེས་པའི་
ཡེ་ཤེས་ནི། །སྤྲོས་པ་མེད་ཅིང་བརྗོད་བྲལ་བས། །ཐེག་པའི་རིམ་པར་མི་བཞེད་དོ། །ཞེས་པ། སྔགས་གསར་
མའི་རྒྱུད་སྡེ་ལ་རྣལ་འབྱོར་བླ་ན་མེད་པའི་གོང་ན་དེ་བས་ལྷག་པའི་རྒྱུད་སྡེ་བསྟན་པ་མེད་ཅིང་། རིམ་པ་གཉིས་
ཉམས་སུ་ལེན་པའི་དམིགས་པའང་དེ་བས་ལྷག་པའང་སྒོམ་རྒྱུ་མེད་དོ། །རིམ་གཉིས་ཉམས་སུ་བླངས་པ་ལས་
སྐྱེས་པའི་ཡེ་ཤེས་ཕྱག་རྒྱ་ཆེན་པོ་ནི་སེམས་ཉིད་རང་བཞིན་གྱིས་སྤྲོས་པ་མེད་ཅིང་། བརྗོད་པ་དང་བྲལ་བའི་
དོན་མངོན་དུ་གྱུར་པ་ལ་མཐར་ཐུག་གི་འབྲས་བུར་གསུངས་པ་ཡིན་གྱིས། ཐེག་པའི་རིམ་པ་ཐ་དད་དུ་མི་
བཞེད་དེ། ཐེག་པ་གསུམ་ལས་ས་ལམ་གྱི་རིམ་པ་མང་པོ་ཡོད་ཀྱང་། ཐེག་པ་གསུམ་ལས་གཞན་པའི་ཐེག་པ་
མི་བྱེད་པ་ལྟར་རོ། །
ལུགས་འདི་ལེགས་པར་ཤེས་གྱུར་ན། །ཨ་ཏི་ཡོ་གའི་ལྟ་བ་ཡང་། །ཡེ་ཤེས་ཡིན་གྱིས་ཐེག་པ་མིན། །བརྗོད་
བྲལ་བརྗོད་བྱར་བྱས་པ་ནི། །མཁས་པའི་དགོངས་པ་མིན་ཞེས་བྱ། །ཞེས་པ། རྣལ་འབྱོར་བླ་ན་མེད་པའི་རྒྱུད་
ལས་ལྷག་པའི་རྒྱུད་སྡེ་མེད་ཅིང་། དེའི་ལམ་བསྒོམས་པ་ལས་བྱུང་བའི་ལྷན་ཅིག་སྐྱེས་པའི་ཡེ་ཤེས་བརྗོད་བྲལ་
གྱི་དོན་ལེགས་པར་ཤེས་ན་ཐེག་པ་རིམ་པ་དགུའི་ཨ་ཏི་ཡོ་གའི་ལྟ་བ་ཡང་། ཐེག་པ་འོག་མ་ཉམས་སུ་བླངས་
པའི་འབྲས་བུ་ཡེ་ཤེས་ཡིན་པར་འདོད་དགོས་ཀྱི། ཐེག་པ་ཐ་དད་མ་ཡིན་ཏེ། ལམ་གྱི་ཐེག་པ་མཐོ་དམན་ལ་
ཐེག་པ་མཐོ་དམན་དུ་འཇོག་ན་ཧ་ཅང་ཐལ་ཅིང་ཐེག་པའི་དོན་མ་གོ་བར་ཟད་དོ། །དེ་བས་ན་མཐར་ཐུག་པའི་
ཡེ་ཤེས་ལ་ཐ་དད་ཀྱི་ཐ་སྙད་ཀྱི་སྦྱོར་བ་ནི་རྒྱུད་སྡེ་དང་ཐེག་པའི་རྣམ་དབྱེ་ལ་མཁས་པའི་དགོངས་པ་དང་མཐུན་
པ་མ་ཡིན་ནོ། དགུ་པ་ལ་གཉིས། ལྟ་བའི་གནས་ལུགས། སྒོམ་པའི་ཁྱད་པར་རོ། །
དང་པོ་ནི། དེས་ན་ཐོས་པའི་ལྟ་བ་ནི། །དབུ་མ་ཡན་ཆད་ཐམས་ཅད་མཐུན། །དེ་ཕྱིར་ལྟ་བའི་ལུང་སྦྱོར་
ཀུན། །ཕ་རོལ་ཕྱིན་བཞིན་ཐམས་ཅད་མཛད། །ཅེས་པ། རྡོ་རྗེ་མཁའ་འགྲོའི་འགྲེལ་པར། སེམས་ནི་ཤེལ་ལྟར་
རང་བཞིན་གྱིས་རྣམ་པར་དག་པ་རང་རིག་པ་ཙམ་ཡིན་པས་སྐད་ཅིག་སྐད་ཅིག་ལ་རྣམ་པར་རྟོག་པའི་མཚན་
ཉིད་ཀྱིས་ཁ་བསྒྱུར་བས་དེ་དང་དེར་སྣང་དུ་ཟིན་ཀྱང་། རང་གིས་མཐོང་་དང་ཐོས་པ་ལ་སོགས་པའི་དོན་~308~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
རྣམས་འཇིག་པར་བྱེད་པ་དེ་ནི། དཔེར་ན་མེ་ལོང་གཡའ་དག་པ་ལ་གཟུགས་བརྙན་སྣང་བ་ལྟར། ལེགས་པར་
བྱས་པ་དང་། བདེ་བ་དང་སྡུག་བསྔལ་བ་དང་། ཉོན་མོངས་པ་དང་། ཉེ་བའི་ཉོན་མོངས་པ་དང་། གཟུང་བ་
དང་འཛིན་པའི་གློ་བུར་གྱི་དྲི་མ་དང་བྲལ་ནས་རང་གིས་སེམས་ཀྱི་སྣང་བ་ཙམ་དུ་རྟོགས་པར་འགྱུར་རོ་ཞེས་བྱ་
བའི་དོན་ཏོ། །དེ་ཡང་གསུངས་པ། ཆོས་རྣམས་འདི་ཀུན་སྟོང་པ་སྟེ། །རྟེན་ཅིང་འབྲེལ་འབྱུང་སྡོམ་པ་ཡིན། །ཞེས་
པ་དང་། བག་ཆགས་ཀྱིས་དཀྲུགས་པའི་དབང་གི་མེད་བཞིན་དུའང་དོན་བྱེད་པ་ལ་ནི་འགལ་བ་མེད་དེ། འདི་
ལྟར་གཅིག་དང་དུ་མ་དང་བྲལ་བའི་རིགས་པས་གནོད་པའི་ཕྱིར་རོ། །དེ་ཙམ་ཞིག་གིས་དོན་དམ་པར་ཡོད་པ་
ནི་མ་ཡིན་ཏེ། བག་ཆགས་ཀྱིས་དཀྲུགས་པའི་སེམས་ཙམ་ངོ་བོ་ཉིད་ཀྱི་དོན་དུ་སྣང་བར་འབྱུང་གི །འདི་ལ་ཕྱི་
རོལ་གྱི་དོན་དུ་ཡོད་པ་མ་ཡིན་ཏེ། སློབ་དཔོན་དབྱིག་གཉེན་གྱིས་གསུངས་པ། འདི་དག་རྣམ་པར་རིག་ཙམ་
ཉིད། །ཡོད་པ་མ་ཡིན་དོན་སྣང་ཕྱིར། །དཔེར་ན་རབ་རིབ་ཅན་རྣམས་ཀྱིས། །སྐྲ་ཟླ་ལ་སོགས་མེད་སྣང་
བཞིན། །ཞེས་པ་དང་། བཅོམ་ལྡན་འདས་ཀྱིས། ཀྱཻ་རྒྱལ་བའི་སྲས་དག་ཁམས་གསུམ་པོ་འདི་དག་ནི་སེམས་
ཙམ་མོ། །ཞེས་གསུངས་སོ། །དེ་ཉིད་འདུས་པར། རིགས་ཀྱི་བུ་རང་གི་སེམས་དེ་ནི་རང་བཞིན་གྱིས་རྣམ་པར་
དག་ཅིང་འོད་གསལ་བ་ཡིན་ཏེ། དེ་ལ་ཇི་ལྟ་ཇི་ལྟར་བརྟགས་པ་དེ་ལྟ་དེ་ལྟར་འགྱུར་ཏེ། དཔེར་ན་སྣམ་བུ་
དཀར་པོ་ཚོན་གྱིས་ཁ་བསྒྱུར་བ་བཞིན་ནོ། །ཞེས་གསུངས་སོ། །ཡང་། གློག་དང་ཆུ་བུར་ཞེས་བྱ་བ་འདིས་ནི་མི་
རྟག་པ་ཉིད་བསྟན་པས་སྟོང་པ་ཉིད་ལ་འཇུག་པ་སྟོན་པ་ཡིན་ལ། རྣམ་སྨིན་ཞེས་བྱ་བ་ནི་ལས་དང་ཉོན་མོངས་
པའི་བག་ཆགས་ཀྱི་གཞིར་གྱུར་པ་ཀུན་གཞི་རྣམ་པར་ཤེས་པའོ། །ཞེས་པ་དང་། གཟུགས་བརྙན་ལ་སོགས་
པའང་དངོས་པོ་ཉིད་དུ་རུང་བ་མ་ཡིན་ཏེ། བཞིན་ཁ་ཤར་དུ་ལྟས་བཞིན་པའི་གཟུགས་བརྙན་ནུབ་ཏུ་བལྟས་
པར་སྣང་བ་དང་། བཞིན་ཆེན་པོ་གཟུགས་བརྙན་ཆུང་ངུར་སྣང་བ་དང་། ཆུ་འགྲམ་གྱི་ལྗོན་ཤིང་གྱེན་དུ་བལྟས་
པའང་རྩེ་མོ་ཐུར་དུ་བལྟས་པར་སྣང་བའི་ཕྱིར། འདི་དག་གི་སྤྲོས་པ་དབུ་མའི་བསྟན་བཅོས་སུ་བལྟ་བར་བྱའོ། །དེ་
ལྟར་ན་ངོ་བོ་ཉིད་མེད་པ་སེམས་ཀྱི་སྣང་བ་ཙམ་དུ་བསྟན་པ་འདིས་ཆོས་ལ་བདག་མེད་པ་ཉིད་དུ་འཇུག་པར་
འགྱུར་རོ། །ཞེས་པ་ནས། ཀུན་བཏགས་པའི་བདག་ཉིད་དེས་ནི་བདག་མེད་ཀྱི་སངས་རྒྱས་རྣམས་ཀྱི་ཡུལ་
གང་ཡིན་པ་བརྗོད་དུ་མེད་པའི་བདག་ཉིད་ཀྱིས་ནི་མེད་པའང་མ་ཡིན་ནོ། །དོན་འདི་ནི་གསང་བ་འདུས་པ་
ལས་ཀྱང་གསུངས་ཏེ། དངོས་པོ་ཐམས་ཅད་དང་བྲལ་བ། །ཕུང་པོ་ཁམས་དང་སྐྱེ་མཆེད་ཀྱི། །གཟུང་དང་
འཛིན་པ་རྣམ་སྤངས་པ། །ཆོས་བདག་མེད་དང་མཉམ་པ་ཉིད། །རང་སེམས་གདོད་ནས་མ་སྐྱེས་པ། །སྟོང་པ་
ཉིད་ཀྱི་རང་བཞིན་ནོ། །ཞེས་སོ། །འདིའི་དགོངས་པ་ནི། ཤེལ་སྒོང་དྲི་མ་མེད་པ་ཟ་འོག་གི་སྟེང་དུ་གཞག་པ་~309~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལྟར་སེམས་རང་བཞིན་གྱིས་འོད་གསལ་བ་དེ་ཉིད་བདེན་པར་མ་གྲུབ་པའི་ཕྱིར། རྒྱུད་འདིར་དབང་དང་རིམ་
གཉིས་ཀྱི་ཐབས་ཟབ་ཅིང་རྒྱ་ཆེ་བའི་རྐྱེན་གྱིས་ལྷན་ཅིག་སྐྱེས་པའི་ཡེ་ཤེས་ཆེན་པོར་བསྒྱུར་བ་ཡིན་ནོ། །གདན་
བཞིར། ཤེལ་དང་མཚུངས་པ་དག་པའི་སེམས། །སེམས་ལ་སྐྱོན་དང་ཡོན་ཏན་མེད། །ཡུལ་རྣམས་དང་ནི་ཕྲད་
པ་ཡིས། །སྲིད་པའི་རྐྱེན་གྱིས་གོས་པ་ཡིན། །ཞེས་པ་དང་། མཚན་ཉིད་མེད་པའི་སེམས་ཀྱིས་ནི། །མཚན་ཉིད་
ཐམས་ཅད་སྟེར་བ་པོ། །དངོས་པོ་མེད་པར་སྒོམ་པ་ཡིས། །རྣམ་པ་ཐམས་ཅད་མཚོན་པར་བྱ། །ཞེས་པ་དང་།
འཕགས་པ་ལྷའི་ཞལ་སྔ་ནས། ཇི་ལྟར་ཤེལ་སྒོང་དག་པ་ནི། །ཁ་དོག་གཞན་གྱིས་སྒྱུར་བར་བྱེད། །དེ་བཞིན་
རིན་ཆེན་སེམས་འདི་ཡང་། །རྟོག་པའི་མཚོན་གྱིས་བསྒྱུར་བ་ཉིད། །ཐ་མལ་རྟོག་པའི་ཚོན་གྱིས་ནི། །རིན་ཆེན་
སེམས་ནི་དབེན་གྱུར་ན། །གདོད་ནས་དག་པ་མ་སྐྱེས་པ། །རང་གི་རང་བཞིན་དྲི་མེད་པས། །རྟག་ཏུ་རྣལ་
འབྱོར་པས་གོམས་བྱ། །ཞེས་གསུངས་པས། ཆོས་ཐམས་ཅད་རང་བཞིན་གྱིས་སྟོང་པ་ཉིད་དུ་རྟོགས་པའི་ཤེས་
རབ་གནས་ལུགས་རྟོགས་པའི་ལྟ་བར་བཞེད་པ་ལ། ཕ་རོལ་ཏུ་ཕྱིན་པའི་ཐེག་པ་ནས་རྣལ་འབྱོར་བླ་ན་མེད་
པའི་བར་དུ་ཁྱད་པར་མེད་པས་རྒྱུད་ཀྱིས་འགྲེལ་པ་རྣམས་སུ་ཡང་། ཕ་རོལ་ཏུ་ཕྱིན་པའི་སྡེ་སྣོད་དང་བསྟན་
བཅོས་ཀྱི་ལུང་རྣམས་ལྟ་བའི་སྒྲུབ་བྱེད་དུ་འགོད་པར་མཛད་དེ། སྤྱོད་བསྡུས་སུ་བརྒྱད་སྟོང་པའི་ལུང་དྲངས་པ།
བཅོམ་ལྡན་འདས། གལ་ཏེ་ཆོས་ཐམས་ཅད་དབེན་པ་དང་སྟོང་པ་ལགས་ན། ཇི་ལྟར་ན་སེམས་ཅན་རྣམས་ཀྱི་
ཀུན་ནས་ཉོན་མོངས་པ་འབྱུང་བར་འགྱུར། ཇི་ལྟར་རྣམ་པར་བྱང་བར་འགྱུར། དབེན་པ་ནི་ཀུན་ནས་ཉོན་
མོངས་པར་ཡང་མི་འགྱུར། རྣམ་པར་བྱང་བར་མི་འགྱུར། བཅོམ་ལྡན་འདས། དབེན་པའི་སྟོང་པ་ཉིད་ནི་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་འཚང་མི་རྒྱ་ལ། དབེན་པ་དང་སྟོང་པ་ཉིད་ལས་གུད་ན་མངོན་
པར་རྫོགས་པར་འཚང་རྒྱ་བའི་ཆོས་དེ་དམིགས་སུ་མ་མཆིས་ན། དོན་དེ་ཇི་ལྟར་འཚལ་བར་བགྱི།
བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་སེམས་ཅན་རྣམས་ཡུན་རིང་པོ་ནས་ངར་འཛིན་པ་
དང་། ང་ཡིར་འཛིན་པ་ལ་སྤྱོད་དམ། གསོལ་པ། སེམས་ཅན་རྣམས་ཡུན་རིང་པོ་ནས་ངར་འཛིན་པ་དང་། ང་
ཡིར་འཛིན་པ་ལ་སྤྱོད་དོ། །བཀའ་སྩལ་པ། ངར་འཛིན་པ་དང་ང་ཡིར་འཛིན་པ་སྟོང་པ་ཡིན་མོད། གསོལ་པ།
སྟོང་པ་ལགས་སོ། །བཀའ་སྩལ་པ། ངར་འཛིན་པ་དང་ང་ཡིར་འཛིན་པས་སེམས་ཅན་རྣམས་འཁོར་བར་
འཁོར་རམ། གསོལ་པ། ངར་འཛིན་པ་དང་ང་ཡིར་འཛིན་པས་སེམས་ཅན་རྣམས་འཁོར་བར་འཁོར་རོ། །བཀའ་
སྩལ་པ། དེ་ལྟར་སེམས་ཅན་རྣམས་ཀུན་ནས་ཉོན་མོངས་པ་དང་རྣམ་པར་བྱང་བར་སྣང་ངོ་། །ཞེས་པ་དང་།
ལས་ཀྱི་སྒྲིབ་པ་ཐམས་ཅད་རྣམ་པར་དག་པའི་མདོ་དྲངས་པ། སྐྱེ་བ་མེད་པ་སྐྱེ་བ་དང་འགག་པ་དང་། ཀུན་~310~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ནས་ཉོན་མོངས་པ་དང་རྣམ་པར་བྱང་བར་འགྱུར་རམ། གསོལ་བ་དེ་ནི་མ་ལགས་སོ། །བཀའ་སྩལ་པ། ཆོས་
ཐམས་ཅད་ནི་དེ་ལྟར་འོད་གསལ་བ་ཡིན་ན། སྐྱེ་བ་མེད་པའི་ཆོས་རྣམས་དམྱལ་བ་དང་། དུད་འགྲོ་དང་གཤིན་
རྗེའི་འཇིག་རྟེན་དུ་སྐྱེ་བར་འགྱུར་རམ། གསོལ་པ། སྐྱེ་བ་མེད་པ་ཉིད་ཀྱང་མ་མཆིས་ན་ངན་འགྲོར་འགྲོ་བ་ལྟ་
ག་ལ་མཆིས། བཀའ་སྩལ་པ། ཆོས་ཐམས་ཅད་ནི་དེ་ལྟར་འོད་གསལ་བ་ཡིན་ན། བྱིས་པ་རྣམས་ཀྱིས་ཡང་
དག་པ་མ་ཡིན་པའི་ཆོས་ལ་བཏགས་ཤིང་། གསོག་དང་བསོ་བ་ལྟ་བུའི་ཆོས་མ་བཏགས་པས་དམྱལ་བ་དང་
དུད་འགྲོ་དང་གཤིན་རྗེའི་འཇིག་རྟེན་དུ་འགྲོ་བར་འགྱུར་རོ། །སེམས་ཅན་ཀུན་ནས་ཉོན་མོངས་པས་སེམས་
ཅན་རྣམས་ཉོན་མོངས་པར་འགྱུར། སེམས་ཅན་རྣམ་པར་དག་པས་སེམས་ཅན་རྣམས་རྣམ་པར་དག་པར་
འགྱུར་རོ། །ཞེས་པ་དང་། ཀླུ་སྒྲུབ་ཀྱི་ཞལ་སྔ་ནས། འདི་དག་ཐམས་ཅད་སེམས་ཙམ་སྟེ། །སྒྱུ་མའི་རྣམ་པར་
ཡང་དག་འབྱུང་། །དེས་ན་དགེ་དང་མི་དགེའི་ལས། །དེས་ནི་བདེ་འགྲོ་ངན་འགྲོར་སྐྱེ། །ཞེས་གསུངས་སོ། །དེ་
ལྟར་དེ་བཞིན་གཤེགས་པས་སེམས་ཅན་ལ་སྙིང་རྗེ་ཆེན་པོས་གཟིགས་ནས་ཀུན་རྫོབ་ཀྱི་བདེན་པ་ཡང་དོན་
དམ་པའི་བདེན་པས་རྣམ་པར་སྦྱངས་ནས་ཡང་དག་པའི་བདག་ཉིད་ཅན་གྱི་ཏིང་ངེ་འཛིན་ལ་འཇོག་པ་ཡིན་ནོ། །ཞེས་
གསུངས་སོ། །ཆོས་རྗེ་ཉིད་ཀྱི་ཞལ་སྔ་ནས་ཀྱང་། ཕྱི་རོལ་སྤྱོད་ན་མདོ་སྡེ་པའི། །གྲུབ་མཐའ་དངོས་པོ་སྟོབས་
ཞུགས་ཡིན། །མདོ་ལས། མིག་ལ་བརྟེན་ཅིང་གཟུགས་ལ་དམིགས་ནས་མིག་གི་རྣམ་པར་ཤེས་པ་བསྐྱེད་དོ། །ཞེས་
གསུངས་པས། རྐྱེན་བཞི་ལ་བརྟེན་ནས་རྣམ་པར་ཤེས་པ་སྐྱེ་བར་སྒྲུབ་པ་སྐབས་འདིར་དངོས་སྟོབས་ཡིན་ནོ། །དེས་ན་
ཐོགས་མེད་སྐུ་མཆེད། ཕྱོགས་གླང་ཆོས་གྲགས། མདོ་སྡེ་པ་ལྟར་མཛད་པའི་རྒྱུ་མཚན་དེ་ཡིན་ནོ། །ཕྱི་རོལ་
དོན་རྣམས་འགོག་པ་ན། །རྣམ་རིག་དངོས་པོ་སྟོབས་ཞུགས་ཡིན། །ལྷན་ཅིག་དམིགས་ངེས་དང་དོན་གཅིག་ལ་
སྣང་བ་ཐ་དད་ལ་སོགས་པའི་གཏན་ཚིགས་དངོས་སྟོབས་ཡིན། མདོ་ལས། བག་ཆགས་ཀྱིས་ནི་དཀྲུགས་པའི་
སེམས། །དོན་དུ་སྣང་བ་རབ་ཏུ་འབྱུང་། །དོན་ཡོད་མ་ཡིན་སེམས་ཉིད་དེ། །ཕྱི་རོལ་དོན་མཐོང་ལགས་པ་ཡིན། །ཞེས་
པའི་དོན་རིགས་པས་སྒྲུབ་ན། གཟུང་བ་ཕྱི་རོལ་གྱི་དོན་ཡིན་པ་ཁེགས་པས། གཟུང་བ་མེད་ན་འཛིན་པ་མེད། །ཅེས་
པས་འཛིན་པ་ཁེགས་ཤིང་། གཟུང་འཛིན་དངོས་པོ་སྟོབས་ཞུགས་ཀྱི་རིགས་པས་ཁེགས་པས། གཉིས་མེད་ཀྱི་
རང་རིག་མྱོང་བས་གྲུབ་སྟེ། གཟུང་དང་འཛིན་པ་མེད་པའི་ཕྱིར། །དེ་ནི་དེ་ལྟར་རང་ཉིད་གསལ། །ཞེས་པ་ལྟར་
རོ༑ ༑ཡང་ཐ་དད་སྣང་བ་ཐ་དད་ཀྱི་གང་ཟག་ལ་རང་རང་གི་སྣང་ངོར་མི་དང་ཡི་དྭགས་ལ་ངོམས་པ་དང་། སྲེག་
པའི་དོན་བྱེད་ནུས་པར་སྣང་བ་ཆུ་དང་མེ་ལྟ་བུ་དངོས་པོ་སྟོབས་ཞུགས་ཡིན་ནོ། །ཆོས་ཉིད་གཏན་ལ་འབེབས་
པ་ན། །དབུ་མའི་གཏན་ཚིགས་དངོས་སྟོབས་ཡིན། །རང་རྒྱུད་པའི་རྡོ་རྗེ་གཟུགས་མ་དང་མུ་བཞི་སྐྱེ་འགག་ལ་~311~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
སོགས་པ་དང་། ཐལ་འགྱུར་བའི་བསྒྲུབ་བྱ་དང་མཚུངས་པ་དང་། རྒྱུ་མཚན་མཚུངས་པ་ལ་སོགས་དངོས་པོ་
སྟོབས་ཞུགས་ཡིན་ནོ། །དངོས་པོ་ཁས་ལེན་ན་བྱས་ཡོད་ཀྱི་རྟགས་ཀྱིས་མི་རྟག་པ་སྒྲུབ་པ་དངོས་པོ་སྟོབས་
ཞུགས་ཡིན་ཀྱང་། དབུ་མ་པ་ཆོས་ཐམས་ཅད་རང་བཞིན་ཡོད་པ་ལ་མ་ཡིན་ནོ། །མདོ་ལས། ཤཱ་རིའི་བུ།
སེམས་མེད་པ་ལ་ཡོད་པའམ་མེད་པ་ཞེས་བྱ་བ་ལྟ་དམིགས་སུ་ཡོད་དམ་ཞེས་གསུངས་པའི་ཕྱིར་རོ། །དེ་ཕྱིར་
མཁས་པ་ཐམས་ཅད་ཀྱི། །གཞུང་ལུགས་ཐམས་ཅད་དེ་ལྟར་ཡོད། །ཅེས་པ་སངས་རྒྱས་ཀྱི་བསྟན་པའི་གྲུབ་
མཐའ་ལ་རིམ་གྱིས་འཇུག་པའི་ཚུལ་ལེགས་པར་གསུངས་པ་ཡིན་ཏེ། རྣམ་རིག་ལེགས་པར་རྟོགས་ན་དབུ་
མའི་དེ་ཁོ་ན་ཉིད་ཕྱིན་ཅི་མ་ལོག་པར་ཁོང་དུ་ཆུད་པར་འགྱུར་རོ། །ཞེས་རྣམ་འགྲེལ་མཛད་པའི་དགོངས་པ་དེ་
ཡིན་ནོ། །ཞེས་གསུངས་སོ། །
གཉིས་པ་ལ་གཉིས། མདོར་བསྟན་པ་ནི། དེ་རྟོགས་པ་ཡི་ཐབས་ལ་ནི། །ཐེག་པའི་རིམ་པ་ཡོད་པ་
ཡིན། །རྒྱུད་སྡེ་བཞི་ཡི་སྒྲུབ་པ་ཡང་། །འཁྲུལ་པར་བྱས་ན་དངོས་གྲུབ་རིང་། །ཞེས་པ། དེ་ཁོ་ན་ཉིད་ཀྱི་ལྟ་བ་དེ་
རྟོགས་པར་བྱེད་པའི་ཐབས་ལ་ཕྱི་མཚན་ཉིད་ཀྱི་ཐེག་པ་དང་། ནང་གསང་སྔགས་ཀྱི་ཐེག་པ་གཉིས་སུ་ཡོད་
ཅིང་། སྔགས་ལ་རྒྱུད་སྡེ་བཞི་ཡོད་པས་རང་རང་གི་ཐབས་ལྷག་ཆད་ནོར་བར་བྱས་ན་དགོས་པ་དང་ཉིང་
དགོས་འབྱུང་བ་ཤིན་ཏུ་རིང་ངོ་། །གཉིས་པ་རྒྱས་བཤད་ལ་གསུམ། བྱ་བའི་རྒྱུད་ཀྱི་ལུགས། རྒྱུད་སྡེ་བར་མའི་
ལུགས། བླ་མེད་ཀྱི་རྒྱུད་ཀྱི་ལུགས་སོ། །
དང་པོ་ནི། བྱ་བའི་རྒྱུད་ལ་བདག་བསྐྱེད་མེད། །བྲིས་སྐུ་མཆོད་ནས་གསོལ་བ་འདེབས། །བདག་
བསྐྱེད་སྒྲུབ་ཐབས་ཡོད་པ་ནི། །རྣལ་འབྱོར་རྒྱུད་ཀྱི་རྗེས་འབྲངས་ནས། །དེ་ཡི་ལུགས་བཞིན་མཛད་པ་ཡིན། །ཞེས་
པ༑ རྒྱུད་སྡེའི་རང་ལུགས་ལ་བདག་ཉིད་ལྷར་བསྐྱེད་པ་དང་། ཡེ་ཤེས་པ་གཞུག་པ་དང་། དབང་བསྐུར་བ་ལ་
སོགས་གསུངས་པ་མེད་ཅིང་། འདི་ནས་གསུངས་པའི་ལྷ་རིགས་གསུམ་མགོན་པོ་དང་། གཟུངས་གྲྭ་ལྔ་ལ་
སོགས་པ་ལ་བདག་བསྐྱེད་ཀྱི་སྒྲུབ་ཐབས་འཕགས་པ་ཀླུ་སྒྲུབ་དང་། ཙནྡྲ་གོ་མི་དང་། ཛེ་ཏ་རི་ལ་སོགས་པས་
མཛད་པ་ནི་རྣལ་འབྱོར་གྱི་རྒྱུད་ལས་གསུངས་པ་དང་ཆ་འདྲ་བར་བཀོད་པ་ཡིན་ཏེ། འོན་ཀྱང་ལྷ་བསྐྱེད་ཚུལ་
དང་ཕྱག་རྒྱ་བཞི་ཡི་རྒྱས་འདེབས་པ་ལ་སོགས་པ་བསྐྱེད་ཆོག་ཚང་བར་མ་མཛད་པ་ནི་དེ་ཙམ་ཞིག་གིས་གདུལ་
བྱའི་དོན་འགྲུབ་པར་དགོངས་པ་ཡིན་ནོ། །
དེ་ལྟར་བྱེད་ན་སྙུང་གནས་མེད། །བདག་ཉིད་ལྷ་རུ་བསྐྱེད་པ་ལ། །མཆོད་ན་བསོད་ནམས་བརྙས་ན་
སྡིག །གལ་ཏེ་སྙུང་གནས་བྱེད་འདོད་ན། །རང་ཉིད་ཐ་མལ་ང་རྒྱལ་གྱིས། །བྲིས་སྐུ་ཆོ་ག་བཞིན་བྲིས་ལ། །རྗེ་~312~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དཔོན་བཞིན་དུ་དངོས་གྲུབ་བླང་། །ཞེས་པ། བདག་ཉིད་ལྷར་བསྒོམ་ན་གཙང་སྦྲ་དང་དཀར་གསུམ་ལ་བརྟེན་
པའི་བསྙེན་སྒྲུབ་བྱེད་པ་ཡིན་གྱིས། སྨྱུང་བར་གནས་པ་མི་བྱེད་དེ། ཡི་དམ་གྱི་ལྷ་ལ་མཆོད་པ་ཕུལ་ནས་བསོད་
ནམས་ཐོབ་ཅིང་། འོ་རྒྱལ་བར་བྱས་ན་སྡིག་པར་འགྱུར་བའི་ཕྱིར། སྨྱུང་གནས་ཀྱི་དཀའ་ཐུབ་བྱེད་ན་སྒྲུབ་པ་པོ་
རང་ཉིད་རྣམ་སྨིན་གྱི་ལུས་ཐ་མལ་པའི་འདུ་ཤེས་ཀྱིས། རྒྱུད་ལས་གསུངས་པའི་ཆོ་ག་བཞིན་དུ་ལེགས་པར་
བྲིས་པའི་རས་བྲིས་མདུན་དུ་བཞུགས་པ་ལ། མཆོད་བསྟོད་དང་། གཟུངས་སྔགས་བཟླས་པ་དང་། འདོད་པའི་
དོན་ལ་གསོལ་བ་འདེབས་ཤིང་། དངོས་གྲུབ་བླང་བའི་ཆོ་ག་རལ་གྲི་དང་། དགྲ་སྟ་དང་། ཞགས་པ་དང་། པདྨ་
དང་། ནོར་བུ་དང་། མིག་སྨན་ལ་སོགས་པའི་དངོས་གྲུབ་ཀྱི་རྫས་རྣམས་མདུན་དུ་བཞག་ནས་གྲུབ་པའི་རྟགས་
བྱུང་བ་དང་། རལ་གྲི་བླངས་པས་མཁའ་སྤྱོད་འགྲུབ་པ་དང་། རིལ་བུ་ཟོས་པས་ཤེས་རབ་འཕེལ་བ་ལ་སོགས་
པ་འབྱུང་ཞིང་། གསང་སྔགས་ཡི་གེ་ལྷག་ཆད་བྱུང་བ་ལའང་། ཤོག་བུ་དང་སྣག་ཚ་དང་སྙུག་མ་སྐུ་གཟུགས་ཀྱི་
མདུན་དུ་བཞག་སྟེ། གསོལ་བ་བཏབ་པས་ཞུས་དག་མཛད་པར་འགྱུར་ཏེ། དེའང་རྗེ་འབང་ཀྱི་ཚུལ་དུ་སྒྲུབ་པ་
ཡིན་ནོ། །དེ་ལ་ཤ་ཆང་གཏོར་མ་མེད། །གླ་རྩི་ལ་སོགས་སྲོག་ཆགས་དང་། །འབྲེལ་པའི་མཆོད་པ་ཐམས་ཅད་
སྤོངས། །གུ་ལང་མཆོད་པའི་ལྷག་མ་དང་། །གཏོར་མའི་ཁ་ཟས་འདིར་མི་ཟ། །ཞེས་པ། མཆོད་པའི་ཡོ་བྱད་
ཀྱང་ཤ་ཁྲག་དང་ཆང་དང་ལ་ཕུག་ལ་སོགས་པའི་གཏོར་མ་མི་བྱེད་ཅིང་། དེ་བཞིན་དུ་སྤོས་ལའང་གླ་རྩི་དང་ན་
གི་ལ་སོགས་སྲོག་ཆགས་ལས་བྱུང་བ་དང་། ཆང་གིས་སྦངས་པ་མི་བྱ། འཇིག་རྟེན་པའི་ལྷ་དབང་ཕྱུག་དང་
སྲེད་མེད་ཀྱི་བུ་ལ་སོགས་པ་མཆོད་པའི་ལྷག་མ་དང་། ཡི་དམ་གྱི་ལྷ་ལ་ཕུལ་བའི་གཏོར་མ་དང་ལྷ་བཤོས་དང་
འབྲས་ཆན་དང་འོ་ཐུག་ལ་སོགས་པ་མི་བཟའ་ཞིང་།
ལྷ་ལ་ཕུལ་བའི་དམན་མ་སོགས། །ཟས་དང་འགོམ་པ་གཉིས་ཀ་བཀག །དཀར་གསུམ་ལ་སོགས་ཁ་
ཟས་དང་། །གཙང་སྦྲ་ལ་སོགས་བརྟུལ་ཞུགས་ཀྱིས། །བྱ་བའི་རྒྱུད་ཀྱིས་གསང་སྔགས་འགྲུབ། །ཅེས་པ།
མཆོད་པ་དང་མེ་ཏོག་ལ་སོགས་ལྷ་ལ་ཕུལ་བའི་མཆོད་རྫས་རྙིང་པ་དང་། རོལ་མོའི་ཡོ་བྱད་ལ་འགོམ་པ་སྤང་
བར་བྱའོ། །འོ་མ་དང་ཞོ་དང་འབྲས་ཆན་ལ་སོགས་པའི་ཁ་ཟས་གཙང་མ་བཟའ་ཞིང་། ཕྱི་དྲོའི་ཁ་ཟས་སྤངས་
ཏེ༑ གཙང་སྦྲ་དང་ལྡན་པས་བྱ་བའི་རྒྱུད་ནས་གསུངས་པའི་གསང་སྔགས་འགྲུབ་པར་འགྱུར་རོ། །བསམ་
གཏན་ཕྱི་མ་ལས། སྒྲ་དང་སེམས་དང་བཞི་ལ་གཞོལ། །གསང་སྔགས་མི་འགྱུར་གཞི་ལ་གནས། །ཡན་ལག་
མ་ཉམས་གསང་སྔགས་བཟླས། །ངལ་ན་བདག་ལ་ངལ་གསོས་ཤིག །ཅེས་གསུངས་པའི་ཉམས་ལེན་རང་ལྷ་
ཡི་ང་རྒྱལ་བྱས་པའི་གཞི་དང་། མདུན་དུ་རང་ཉིད་དང་འདྲ་བའི་ལྷ་སྒོམ་པའི་གཞི་གཉིས་དང་། མདུན་གྱི་~313~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཐུགས་ཀར་ཟླ་བའི་དཀྱིལ་འཁོར་བཀོད་པའི་བསམ་དང་། དེ་ལ་བཟླས་པ་བྱ་བའི་སྔགས་རྣམས་ཤེལ་གྱི་ཕྲེང་
བ་ལྟར་བཀོད་པ་སྒྲ་དང་། དེ་དག་ལས་གཞན་དུ་སེམས་མ་སྤྲོས་པར་དམིགས་པ་ལ་གཞོལ་བའི་སྒོ་ནས་ལྷའི་
སྣང་བ་ལས་གཞན་དུ་སེམས་མ་ཡེངས་པས་མི་འགྱུར་བའི་ངང་ནས་རླུང་དལ་བུས་བསྡམས་ཏེ། དམ་ཚིག་གི་
ཕྱག་རྒྱ་བཅས་ནས་ཡིད་ཀྱིས་སྔགས་བཟླས་ཤིང་། རླུང་ཕྱིར་གཏོང་བའི་ཚེ་ལྷར་གསལ་བ་ལ་སེམས་ཀྱིས་ལྟ་
ཞིང་། ཅི་ནུས་སུ་བསྒྲུབས་ནས་ཐུན་མཚམས་སུ་ངལ་གསོ་བའི་ཚེ། རང་རྣམ་སྨིན་གྱི་ལུས་ཐ་མལ་པའི་ངང་དུ་
ལྡང་པ་ཡིན་ནོ། །སློབ་དཔོན་ཆེན་པོ་སངས་རྒྱས་གསང་བའི་འགྲེལ་པར། བྱ་སྤྱོད་གཉིས་ཀའི་ལྷ་སྒྲུབ་ཚུལ་
འདི་བཞིན་གསུངས་ཏེ། བདག་ལྷར་སྒོམ་པ་ཙམ་ཞིག་འདུག་ནའང་། ས་བོན་དང་ཕྱག་མཚན་ལས་བསྐྱེད་པ་
ལ་སོགས་གང་ཡང་མི་སྣང་བས། གོང་དུ་བཤད་པའི་རྣལ་འབྱོར་རྒྱུད་ཀྱི་རྒྱས་བཀབ་ནས་བདག་བསྐྱེད་བྱེད་
པའི་ཚུལ་གྱིས་བྱ་རྒྱུད་ལ་བདག་བསྐྱེད་ཡོད་པའི་སྒྲུབ་བྱེད་དུ་མི་འགྱུར་བར་སྣང་ངོ་། །
གཉིས་པ་ནི། སྤྱོད་དང་རྣལ་འབྱོར་རྒྱུད་གཉིས་སུ། །ལས་ཚོགས་སྒྲུབ་པ་འགའ་ཞིག་ལ། །གཞན་དུ་
དཀའ་ཐུབ་སྨྱུང་གནས་སོགས། །བརྟུལ་ཞུགས་ཁྱད་པར་གཙོར་མི་མཛད། །རང་ཉིད་ལྷ་ཡི་རྣལ་འབྱོར་སྒོམ། །ཞེས་པ།
རྒྱུད་སྡེ་གཉིས་པོ་འདི་སོ་སོར་ཐར་པའི་བསླབ་པ་གཞིར་བཟུང་ནས་བསྙེན་གྲུབ་བྱེད་པ་ཡིན་པས་བྱ་བའི་རྒྱུད་
ཚུལ་མཐུན་པར་གཙང་སྦྲ་དང་བརྟུལ་ཞུགས་ལ་གནས་པ་ཡིན་མོད་ཀྱི། ལས་ཚོགས་སོ་སོ་སྒྲུབ་པའི་སྐབས་སུ་
ངེས་པ་ཡིན་ཏེ། ཕྱག་ན་རྡོ་རྗེ་དབང་བསྐུར་བའི་རྒྱུད་ལས། དེས་ཟས་མི་འཚལ་བར་ལག་ན་རྡོ་རྗེ་ལ་བལྟ་ཞིང་།
ལན་འབུམ་བཟླས་བརྗོད་བགྱིས་ན་རྒྱལ་སྲིད་ཐོབ་པར་འགྱུར། ཞེས་པ་དང་། དེས་དུར་ཁྲོད་དུ་དུ་བ་འཐུལ་
བར་ཟས་སུ་ཤ་འཚལ་ཞིང་། གོས་སྔོན་པོ་བགོས་ཏེ་ལག་ཏུ་རལ་གྲི་ཐོགས་ལ་སྙིང་པོ་འདི་ལན་འབུམ་བཟླས་
བརྗོད་བགྱིའོ། །ཞེས་པ་དང་། རྡོ་རྗེ་ས་འོག་གི་རྒྱུད་དུ། བཅོམ་ལྡན་འདས་ཕྱག་ན་རྡོ་རྗེ་དང་གནོད་སྦྱིན་རྣམས་
ལ་དཀར་གསུམ་གྱིས་མཆོད་པར་བྱའོ། །ཆང་ནི་ཀུན་ཏུ་སྤང་བར་བགྱིའོ། །ཤ་རྣམས་ནི་འོས་པ་དང་ཤིས་པ་
དྲང་བར་བྱའོ། །ཞེས་པ་དང་། རྡོ་རྗེ་རྩེ་མོར་ཡང་། གང་དུ་སྡིག་པར་མི་འགྱུར་བ། །ཐམས་ཅད་ཟ་ཞིང་ཐམས་
ཅད་ལེན། །ལུས་ནས་ལྷག་མར་གྱུར་པ་སྤངས། །ཞེས་གསུངས་སོ། །སྨྱུང་བར་གནས་པ་ལ་སོགས་དཀའ་ཐུབ་
ཀྱི་སྤྱོད་པ་མ་གསུངས་སོ། །
གླ་རྩིའི་རི་བུ་ལ་སོགས་པ། །སྲོག་ཆགས་ཡན་ལག་ལས་བྱུང་བའི། །མཆོད་པ་རྣམས་ཀྱང་འདིར་མི་
འགོག །སངས་རྒྱས་མཆོད་པའི་ལྷག་མ་རྣམས། །སྡིག་པ་སྤོང་ཕྱིར་བཟའ་འོ་ཞེས། །རབ་ཏུ་གནས་པའི་རྒྱུད་
ལས་གསུངས། །འབྱུང་པོའི་གཏོར་མ་འདིར་མི་བཟའ། །ཞེས་པ། གླ་རྩི་དང་སྦྱར་བའི་སྤོས་ཀྱི་རེངས་བུ་དང་། ~314~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཤ་དང་བཅས་པའི་གཏོར་མ་ལ་སོགས་སྲོག་ཆགས་དང་འབྲེལ་པའི་མཆོད་པ་མ་བཀག་ཅིང་། དཀོན་མཆོག་
མཆོད་པའི་ལྷག་མ་ཙ་རུའི་བཟའ་བ་ཟོས་ན་སྡིག་པ་བྱང་བར་འགྱུར་བས་བཟའ་བར་བྱའོ་ཞེས་རབ་ཏུ་གནས་
པའི་རྒྱུད་ལས་གསུངས་ཏེ། བདེ་གཤེགས་ལྷག་མ་འདི་དག་ནི། །ཟོ་ཤིག་སྡིག་པ་སྦྱང་བར་འགྱུར། །ཞེས་
གསུངས་སོ། །འབྱུང་པོའི་གཏོར་མ་ཟ་བ་ནི་རྒྱུད་སྡེ་འོག་མ་གསུམ་པོ་ཐམས་ཅད་དུ་བཀག་སྟེ། བགེགས་ལ་
གཏོར་མ་བྱིན་པ་དང་བཀའ་བསྒོ་བ་ལའང་འབགས་པ་བསལ་བའི་ཕྱིར་ཉེ་རེག་བྱ་བར་གསུངས་སོ། །
གསུམ་པ་ནི། རྣལ་འབྱོར་ཆེན་པོའི་རྒྱུད་རྣམས་ལས། ཨ་བ་དྷུ་ཏིའི་སྤྱོད་སོགས་ལ། །འབྱུང་པོའི་གཏོར་
མ་བཟའ་བའང་གནང་། །དཀའ་ཐུབ་ལ་སོགས་བརྟུལ་ཞུགས་འགོག །འཇུག་པ་བདེ་བའི་རྣལ་འབྱོར་
གྱིས། །གསང་སྔགས་རྒྱལ་པོ་ཚེ་འདིར་འགྲུབ། །འདི་དག་རྒྱས་པར་བླ་མའི་མཆོག །མཁས་པའི་གསུང་ལས་
ཤེས་པར་བྱ། །ཞེས་པ། རྣལ་འབྱོར་ཆེན་པོ་བླ་ན་མེད་པའི་རྒྱུད་དུ། རིམ་པ་གཉིས་སྒོམ་ཚུལ་གསལ་ཞིང་རྒྱས་
པར་གསུངས་པས། གུར་དུ། ཐ་མལ་ང་རྒྱལ་གཞོམ་དོན་དུ། སྒོམ་པ་ཡང་དག་རབ་ཏུ་བསྒྲགས། །ཞེས་པས་
སྦྱང་བྱ་ཐ་མལ་གྱི་རྣམ་རྟོག་སྤང་བའི་ཕྱིར་བསྐྱེད་རིམ་དང་། གྱ་ནོམ་པའི་ལྷར་ཞེན་པ་སྤང་བའི་ཕྱིར་རྫོགས་
རིམ་སྒོམ་པ་དང་། འདུས་པའི་རྒྱུད་ཕྱི་མར། ཐུན་མོང་མཆོག་གི་དབྱེ་བ་ཡིས། །སྒྲུབ་ཐབས་རྣམ་པ་གཉིས་སུ་
འགྱུར། །ཞེས་དངོས་གྲུབ་སྒྲུབ་པའི་རིམ་པ་གཉིས་སྒོམ་པ་དང་། ཡང་མེ་ཏོག་མེད་ན་དྲི་མི་འབྱུང་བ་ལྟར། རྟེན་
བསྐྱེད་རིམ་མེད་ན་བརྟེན་པ་རྫོགས་རིམ་མི་འབྱུང་བས་རྟེན་དང་བརྟེན་པའི་ཚུལ་དུ་སྒོམ་པ་ཡིན་ལ། དེ་ཡང་
སེམས་ཅན་སྐྱེ་བའི་རིམ་པ་ལྟར་བསྐྱེད་རིམ་དང་། འཆི་བའི་རིམ་པ་ལྟར་རྫོགས་རིམ་སྒོམ་ཚུལ་རིམ་པ་ལྟར་
གསུངས་ཤིང་། རྣལ་འབྱོར་མའི་རྒྱུད་རྣམས་སུ། གཙོ་ཆེར་མངལ་དུ་ལུས་ཆགས་པའི་རིམ་པ་ལྟར་བསྐྱེད་རིམ་
དང་། ལུས་ལ་གནས་པའི་རྩ་དང་རླུང་དང་ཁམས་དང་དེ་རྣམས་ལ་བརྟེན་པའི་དགའ་བ་བཞི་སྒྲིབ་བྲལ་དུ་སྦྱོང་
བའི་ཐབས་ལ་རྫོགས་རིམ་དུ་གསུངས་ཤིང་། བསྐྱེད་རྫོགས་གཉིས་ཀྱི་མིང་དོན་ཀྱང་མཆོག་གི་དངོས་གྲུབ་ལ་
བྲོད་པ་བསྐྱེད་པའི་ཕྱིར་རིམ་གྱིས་སྒོམ་པས་བསྐྱེད་རིམ་དང་། མཆོག་གི་དངོས་གྲུབ་དེ་ཉིད་མངོན་དུ་འགྱུར་
བའི་ཐབས་རིམ་གྱིས་སྒོམ་པས་རྫོགས་རིམ་ཞེས་པ་དང་། ཉི་ཟླ་དང་ཕྱག་མཚན་ས་བོན་ལ་སོགས་ལས་རིམ་
གྱིས་བསྐྱེད་པས་བསྐྱེད་རིམ་དང་། རྫོགས་པ་སྟོང་པ་ཆེན་པོའི་ཡེ་ཤེས་རིམ་གྱིས་མངོན་དུ་བྱེད་པས་རྫོགས་
རིམ་ཞེས་པ་དང་། ཀྱཻ་རྡོ་རྗེའི་རྒྱུད་ཀྱི་དགོངས་པ་རྗེ་བཙུན་གོང་མ་རྣམས་ཀྱི་བཞེད་ཚུལ་ནི། སྒྲུབ་ཆེན་པའི་
དབང་བའི་མན་ངག་དང་མཐུན་པར་དཀྱིལ་འཁོར་གྱི་ལྷ་རྟེན་དང་བརྟེན་པའི་རྣམ་པར་བསྐྱེད་པ་དེ་བསྙེན་
སྒྲུབ་ཡན་ལག་བཞིས་རིམ་གྱིས་གསལ་འདེབས་པས་བསྐྱེད་རིམ། རྡོ་རྗེའི་ལུས་ལ་རྩ་དང་ཡི་གེ་དང་ཁམས་~315~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བདུད་རྩིའི་དཀྱིལ་འཁོར་རང་བཞིན་གྱིས་གྲུབ་ཟིན་པ་དེ་རིམ་གྱིས་སྒོམ་པས་རྫོགས་རིམ་ཞེས་ལམ་ཉམས་སུ་
ལེན་པའི་ཚུལ་སྦྱར་ནས་ཐ་སྙད་མཛད་པ་ཡིན་ནོ། །འདིའི་རིག་པས་སྦྱར་ན། རྡོ་རྗེ་དྲིལ་བུ་པའི་བཞེད་པ།
བཅོས་མའི་དཀྱིལ་འཁོར་སྤངས་ནས། རང་བཞིན་གྱིས་གྲུབ་པའི་ལུས་ཀྱི་དཀྱིལ་འཁོར་གསལ་བཏབ་ནས་
ཉམས་སུ་ལེན་པ་ནི་རྫོགས་པའི་རིམ་པ་ཡིན་ལ། འགའ་ཞིག་ལུས་ཀྱི་དབྱིབས་ཡན་ལག་དང་ཉིང་ལག་ཤ་རུས་
པགས་ལྷན་ཚོགས་འདུས་པ་ལ་ཤིག་ནས་འཛོམ་པ་ལ་བུམ་པ་བཟོ་བ་ལྟར། བློས་གསར་དུ་བཅོས་པའི་གཞལ་
ཡས་ཁང་གྲུ་བཞི་ལ་སྒོ་བཞི་རྟ་བབས་ལ་སོགས་པའི་རྣམ་པ་ཅན་དུ་ལུས་དཀྱིལ་སྒོམ་པར་འདོད་དེ། དེ་ནི་རང་
བཞིན་གྱིས་གྲུབ་པའི་དཀྱིལ་འཁོར་ཞེས་པའི་ཚིག་དོན་མ་གོ་ཞིང་། རྣལ་འབྱོར་པའི་ལུས་རྟེན་དང་བརྟེན་པའི་
དཀྱིལ་འཁོར་དུ་རྣམ་པར་དག་པ་བློ་ཡུལ་དུ་མ་ཤོང་པའི་རྣམ་འགྱུར་ཡིན་ནོ། །
ལྷ་བསྐྱེད་ཚུལ་ལས་དང་པོ་པའི་དུས་སུ་ཚད་མེད་བཞི་སྒོམ་པ་དང་། ཚོགས་གཉིས་གསོག་པ་དང་།
སྲུང་འཁོར་དང་པད་ཟླ་དང་ཡི་གེ་དང་ཕྱག་མཚན་ལས་སྐུ་རྫོགས་པར་སྒོམ་པ་ནི་ཚོགས་ལམ་རྣམས་རིམ་གྱིས་
བསྒྲོད་ནས་སྐུ་གསུམ་མངོན་དུ་གྱུར་པ་དང་ཆོས་མཐུན་པར་ཉམས་སུ་ལེན་པ་ནི་ཐར་པའི་འདྲ་འབག་འབྲས་བུ་
ལམ་དུ་བྱེད་པ་ཞེས་ཀྱང་བྱའོ། །རྗེ་བཙུན་ཆེན་པོའི་བཞེད་པ་བསྐྱེད་རིམ་སངས་རྒྱས་ཀྱི་ལམ་དུ་འགྱུར་བ་ལ་
རྣམ་དག་ལེགས་པར་ཤེས་ནས་སྒོམ་པ་གཅིག་དགོས། དེ་མེད་ན་དབྱིབས་དང་ཁ་དོག་རྣམ་པ་གསལ་ཀྱང་
སངས་རྒྱས་ཀྱི་ལམ་དུ་མི་འགྱུར་ཞེས་བཞེད་པ་ནི། རྡོ་རྗེ་འཆང་གི་དགོངས་པ་ཕྱིན་ཅི་མ་ལོག་པར་ཐུགས་སུ་
ཆུད་ནས་སྨྲ་བ་འདི་ནི་གསང་སྔགས་ཀྱི་ཐེག་པ་འཇིག་རྟེན་དུ་འབྱུང་བ་དཀོན་པ་དང་མཚུངས་སོ། །དེས་ན་
དཀྱིལ་འཁོར་གྱི་དེ་ཁོ་ན་ཉིད་མི་མཉམ་པ་མེད་པས་གྲུ་བཞི་སྟེ། ཞེས་གཞལ་ཡས་ཁང་གྲུ་བཞིར་སྒོམ་པའི་རྒྱུ་
མཚན་དང་། གཞལ་མེད་ཁང་ཞེས་བཤད་པ་ནི། སེམས་ནི་གཞལ་མེད་ཁང་བརྩེགས་འཕགས། །དེ་ཡི་ཕྱིར་
རོལ་གྲུ་བཞི་ནི། །མཉམ་པ་ཉིད་ཀྱི་རང་བཞིན་ནོ། །ཞེས་པ་དང་། ལྟ་བ་ཀུན་ལས་ཡོངས་གྲོལ་བ། །ཡེ་ཤེས་
ཐིག་ཏུ་བཤད་པ་ཡིན། །ཞེས་པ། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་རྟེན་གཞལ་ཡས་ཁང་དང་།
འབྲས་བུ་རྫོགས་པའི་སངས་རྒྱས་ཀྱི་སྐུ་དང་ཡེ་ཤེས་བརྟེན་པ་ལྷ་དང་། ཡང་། རྟེན་གཞལ་ཡས་ཁང་ལུས་ཀྱི་
རྣམ་དག་དང་། བརྟེན་པ་ལྷ་སེམས་ཀྱི་རྣམ་དག་དང་སྦྱར་ནས་ལམ་དང་འབྲས་བུ་དག་བྱ་དག་བྱེད་ངེས་ཤེས་
ལེགས་པར་དྲངས་ནས་སྒོམ་པ་ཡིན་ཏེ། དཔལ་ཀྱཻ་རྡོ་རྗེ་ལ་མཚོན་ན། ཞལ་བརྒྱད་རྣམ་པར་ཐར་པ་བརྒྱད། །ཞི་
གནས་མཐར་ཐུག་པ་ཡིན་ལ། །ཞལ་རེ་རེ་ལ་སྤྱན་གསུམ་གསུམ་སྟེ་མིག་ཉི་ཤུ་རྩ་བཞི་ནི། དེ་བཞིན་ཉིད་དང་
ལྷ་དང་རང་རིག་པའི་དེ་ཁོ་ན་ཉིད་དང་། རྣམ་ཐར་སྒོ་གསུམ་གཟིགས་པའི་ལྷག་མཐོང་མཐར་ཐུག་པ་ཡིན་ནོ། །ཕྱག་~316~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བཅུ་དྲུག་སྟོང་པ་ཉིད་རྟོགས་པའི་ཡེ་ཤེས་དང་། ཐོད་པ་བཅུ་དྲུག་འཕོ་བ་བཅུ་དྲུག་རྣམ་པར་དག་ཅིང་། དགའ་
བ་བཅུ་དྲུག་མཐར་ཕྱིན་པའི་བདེ་བ་ཆེན་པོ་སྟེ་བདེ་སྟོང་ཟུང་འཇུག་མཐར་ཐུག་པ་དང་། གཡས་ཀྱི་སྲོག་ཆགས་
བརྒྱད་གདུལ་བྱའི་ནད་དང་སྡུག་བསྔལ་སེལ་བ་དང་། གཡོན་གྱི་སྲོག་ཆགས་བརྒྱད་གདུལ་བྱ་ལ་དངོས་གྲུབ་
སྩོལ་བ་སྟེ་གཞན་དོན་མཐར་ཕྱིན་པ་དང་། གུག་བསྐྱེད་ཀྱི་སྐད་དོད་ལ་མ་ཏྲ་ཞེས་པ་འབྱུང་ལ། ཨུ་ཡིག་སྦྱར་ན་
མུ་ཏྲ་སྟེ་ཕྱག་རྒྱ་ལྔ་སངས་རྒྱས་ལྔའི་རང་བཞིན་དང་། ཞབས་བཞི་འཁོར་བའི་གནས་སུ་གཞན་དོན་རྒྱུན་མི་ཆད་
པར་མཛད་པའི་བསྡུ་བ་བཞི་མཐར་ཕྱིན་པ་དང་། ཚངས་པའི་གཟུགས་ལ་སོགས་པ་བཞི་མནན་པ་ནི། བདུད་
བཞི་བཅོམ་པའི་སྤངས་པ་མཐར་ཕྱིན་པ་དང་། ལམ་གྱི་དུས་སུ་ཕྱག་རྒྱ་བཞི་ལ་བརྟེན་པའི་སྒྲུབ་པ་མཐར་ཕྱིན་
པས། འབྲས་བུའི་སར་ཟུང་དུ་འཇུག་པའི་སྐུ་ཁ་སྦྱོར་གྱི་ཡན་ལག་མཚོན་པར་བྱེད་པ་བདག་མེད་མ་དང་མཉམ་
པར་སྦྱོར་བ་སྟེ་ལོངས་སྤྱོད་རྫོགས་པ་དང་། ཁ་སྦྱོར་དང་བདེ་ཆེན་དང་རང་བཞིན་མེད་པ་དང་སྙིང་རྗེ་དང་རྒྱུན་
མི་ཆད་པ་དང་། འགོག་པ་མེད་པའི་ཡན་ལག་བདུན་དང་ལྡན་པ་འབྲས་བུ་ཀྱཻ་རྡོ་རྗེའི་མཐར་ཐུག་གི་ཡོན་ཏན་
དེ་རྣམས་གཟུགས་སྐུའི་རྣམ་པས་གདུལ་བྱ་ལ་གོ་བར་མཛད་པ་ཡིན་ཏེ། དེ་ལྟར་ཤེས་ནས་རྣལ་འབྱོར་པ་རང་
ཉིད་དེའི་བདག་ཉིད་དུ་སྒོམ་པ་ནི་རྫོགས་པའི་སངས་རྒྱས་ཐོབ་པའི་འབྲས་བུ་ལམ་དུ་བྱེད་པའི་གོ་ཆོད་པ་ཡིན་
ནོ༑ ༑དེ་བཞིན་དུ་འཁོར་ལོ་སྡོམ་པའི་རྣལ་འབྱོར་པས་ཀྱང་། ཞལ་བཞི་ཕྱག་བཅུ་གཉིས་པར་སྒོམ་པའི་ཚེ།
རྣམ་ཐར་བཞི་དང་། དགའ་བ་བཞི་དང་། སྐད་ཅིག་དང་འཁོར་ལོའི་རྣམ་དག་སྦྱར་བས་ཞལ་བཞི། རྩ་གསུམ་
སྒྲིབ་བྲལ་དུ་དག་པས་སྤྱན་གསུམ། ཆོས་ཐམས་ཅད་བེམས་པོའི་རང་བཞིན་ལས་ལོག་པ་ཐོག་མ་ཐ་མ་མེད་
པའི་བྱང་ཆུབ་ཀྱི་སེམས་ཀྱི་རང་བཞིན་དུ་རྟོགས་པ་མཐར་ཐུག་པས་རལ་པའི་ཅོད་པན་སྤྱི་བོར་བཅིངས་པ།
རང་བཞིན་གྱིས་འོད་གསལ་བའི་བདེ་བ་ཆེན་པོ་རྒྱས་པས་ཟླ་ཚེས་དང་། ཕྲིན་ལས་སྣ་ཚོགས་པས་གདུལ་བྱའི་
དོན་མཛད་པས་སྣ་ཚོགས་རྡོ་རྗེ་སྟེ། རྟེན་འབྲེལ་བཅུ་གཉིས་རྣམ་པར་དག་པའི་ཕྱིར་དང་དག་པ་རྣམ་པ་བཅུ་
གཉིས་འཆང་བའི་ཕྱིར་ཕྱག་བཅུ་གཉིས་དང་། དབང་པོ་དྲུག་དང་ཡུལ་དྲུག་གཟུང་འཛིན་གྱི་དྲི་མས་རྣམ་པར་
དག་པའི་ཕྱིར་ཕྱག་མཚན་བཅུ་གཉིས། ཡང་གདུལ་བྱ་འགའ་ཞིག་སྣང་བ་དང་མཐུན་པར་སྦྱངས་པའི་ཡོན་
ཏན་བཅུ་མཚོན་པ་དང་། འཁོར་བ་མི་སྤོང་ཞིང་མྱ་ངན་ལས་འདས་པའི་མཐའ་ལ་མི་གནས་པས་ཞབས་བརྐྱང་
བསྐུམ་དང་། རྟག་པའི་མཐར་འཛིན་པ་འཇོམས་པས་འཇིགས་བྱེད་ཁ་སྦུབ་ཏུ་མནན་པ་དང་། ཆད་པའི་མཐར་
འཛིན་པ་འཇོམས་པས་ཨུ་མ་གན་རྐྱལ་དུ་མནན་པའོ། །རྡོ་རྗེ་ཕག་མོ་ནི། སྟོང་པ་ཉིད་དང་། ཡབ་སྙིང་རྗེ་ཆེན་
པོ་རོ་མཉམ་པར་གྱུར་པས་ཏེ་ཡེ་ཤེས་ལྔའི་རྡོ་རྗེ་དང་། ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའི་དྲིལ་བུ་འཛིན་པས་~317~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འཁྱུད་པའོ། །གདུལ་བྱའི་གཏི་མུག་འཇོམས་ཤིང་རྣམ་པར་དག་པས་གླང་པོ་ཆེ་དཀར་པོའི་པགས་པ་འཛིན་པ་
སྟེ༑ མདོར་ན་སྦྱང་གཞིའི་སྟེང་དུ་སྦྱང་བྱའི་སྒྲིབ་པ་རྣམ་པར་དག་པ་སྦྱང་འབྲས་མཐར་ཐུག་པ་མཚོན་པ་སྐུ་ཡིན་
པས་དེ་ལྟར་རྣལ་འབྱོར་པ་བདག་ཉིད་ང་རྒྱལ་བརྟན་པོ་བཟུང་སྟེ་བསྒོམས་པས་འབྲས་བུ་མངོན་དུ་འགྱུར་བ་
ཡིན་ནོ། །དེས་ན་འཇིགས་བྱེད་དང་ཙར་ཙི་ཀ་གསོན་པ་དང་ཤི་བའི་འཛིན་སྟངས་གང་ཡང་བྱ་མི་དགོས་ཏེ།
སྔོན་བྱུང་གི་གླེང་གཞི་དང་། ད་ལྟར་བསྐྱེད་རིམ་གྱི་རྣམ་པ་ལམ་དུ་བྱེད་པ་བརྗོད་བྱའི་དོན་མི་གཅིག་གོ །དེ་
བཞིན་དུ་ཕྱི་རོལ་རྭ་བའི་རིམ་པའང་ཡེ་ཤེས་ཐིག་ལེའི་རྒྱུད་དུ། དུར་ཁྲོད་བརྒྱད་ལུས་ཀྱི་ནང་གི་རྩ་རླུང་ལ་སྦྱར་
ནས་གསུངས་ཤིང་། རཏྣ་རཀྵི་ཏའི་མངོན་རྟོགས་ཀྱི་འགྲེལ་པར་ཡང་། དུར་ཁྲོད་བརྒྱད་ཀྱིས་བརྒྱན་པ་ཞེས་བྱ་
བ་ནི། འཇིག་རྟེན་པའི་ཁམས་བསྡུས་པ་ཞེས་བྱ་བའི་རྣམ་པར་ཤེས་པ་བརྒྱད་དེ། བདག་མེད་པའི་རང་བཞིན་
གྱིས་སོ། །རྣམ་པར་ཤེས་པ་བརྒྱད་བརྗོད་པར་བྱ་སྟེ་མིག་གི་རྣམ་པར་ཤེས་པ་ལ་སོགས་པ་ལྔ་དང་། ཀུན་གཞི་
རྣམ་ཤེས་དང་། ཡིད་ཀྱི་རྣམ་ཤེས་དང་། ཉོན་མོངས་པ་ཅན་གྱི་ཡིད་དོ། །ཞེས་པས་རྣམ་དག་སྦྱར་ན་རྭ་བའི་ནང་
དུ་སྒོམ་པ་འགལ་བ་མེད་དོ། །རྩ་རླུང་དང་རྣམ་ཤེས་ལུས་ཀྱི་ནང་དུ་གནས་པའི་ཕྱིར། དེས་ན་མཁས་གྲུབ་ཀྱི་བླ་
མ་རིམ་པར་བརྒྱུད་པའི་རིམ་པ་གཉིས་ཀྱི་ཉམས་ལེན་ལ། ཡི་གེ་སྣ་ཚོགས་བསགས་པའི་དགག་སྒྲུབ་བྱེད་པ་
མི་འཐད་དེ། ཡེ་ཤེས་ཐིག་ལེའི་རྒྱུད་དུ། གང་དག་བླ་མས་བསྟན་བཅོས་ནི། །མཛོད་དམ་བཤད་པ་གང་ཡིན་
པ༑ ༑དེ་ནི་བསྟན་བཅོས་དེ་ཚད་མ། །དེ་ནི་དེ་ཉིད་འཁྲུལ་པ་མེད། །སློབ་དཔོན་གསུང་དང་ང་ཡིས་སྨྲས། །དེ་
ལ་བྱེ་བྲག་མི་དབྱེའོ། །ཞེས་གསུངས་པའི་ཕྱིར་རོ། །འདི་དག་གིས་མཚོན་ནས་གང་ཉམས་སུ་ལེན་པ་དེ་ཚིག་
དོན་མ་ནོར་བར་གོ་བའི་ཐོག་ནས་བསྒོམ་པར་བྱ་ཞིང་། ཚིག་གི་ན་ཡ་གཙོ་བོར་མི་བྱེད་དོ། །ཨ་བ་དྷུ་ཏི་གཉིས་
མེད་དམ། ཀུན་སྤངས་དང་། ཀུན་བཟང་གི་སྤྱོད་པ་བྱེད་པའི་དུས་དང་། ལྷག་མ་ཟ་བ་ལ་སོགས་པས་གདུལ་
བྱ་རྗེས་སུ་འཛིན་པའི་ཚེ་འབྱུང་པོ་ལ་བྱིན་ནས་ཕྱི་རོལ་དུ་དོར་བའི་གཏོར་མ་བཟའ་བ་དང་སྨྱོན་པའི་སྤྱོད་པ་
ཡང་སྣང་སྟེ། ཀྱཻ་རྡོ་རྗེར། བཟའ་བཅའ་དེ་བཞིན་བཏུང་བ་ཉིད། །ཇི་ལྟར་རྙེད་པ་དེ་བཞིན་བཟའ། །ཡིད་འོང་
མི་འོང་རྣམ་རྟོག་ཕྱིར། །ཞེན་པ་ཙམ་དུའང་མི་བྱའོ། །ཞེས་གསུངས་སོ། །སྨྱུང་བར་གནས་པ་ལ་སོགས་དཀའ་
ཐུབ་དང་གཙང་སྦྲ་ལ་སོགས་ཆེད་དུ་འབད་པས་བསྒྲུབས་པའི་སྤྱོད་པ་བཀག་ནས་འདོད་ཡོན་ལམ་དུ་བྱེད་པའི་
མན་ངག་གིས་ཅི་བདེར་གནས་པའི་སྒོ་ནས་གསང་སྔགས་ཀྱི་འབྲས་བུ་ཚེ་འདིར་སྒྲུབ་པའི་ཐབས་ལ་འབད་
པར་བྱའོ། །འདི་དག་གི་ཉམས་སུ་ལེན་ཚུལ་རྒྱས་པར་བླ་མའི་མཆོག་ཏུ་གྱུར་པ་རྒྱུད་ལུང་མན་ངག་ལ་མཁས་
པ་རྣམས་ཀྱི་གསུང་ལས་རྟོགས་པར་བྱའོ། །~318~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བཞི་པ་ནི། གྲུབ་མཐའི་རྣམ་དབྱེ་མི་ཤེས་ཤིང་། །རྒྱུད་སྡེའི་ཁྱད་པར་མི་ཕྱེད་པས། །ཆོ་ག་ཐམས་ཅད་
དཀྲུགས་ནས་ནི། །རང་བཟོའི་རྣམ་ཐར་སྤྱོད་པ་མཚར། །ཞེས་པ། མཻ་ཏྲི་པའི་རིན་ཆེན་ཕྲེང་བར། བརྒྱུད་པའི་
གཞུང་ལུགས་ལས་ཉམས་ཤིང་། །རབ་རིབ་ཀྱིས་ནི་མི་བཀག་པའི། །སྐྱེས་བུ་རྣམས་ལས་ཡང་དག་པའི། །དེ་
ཉིད་རིན་ཆེན་རྣམ་བཤད་བྱ། །ཐེག་པ་ནི་གསུམ་སྟེ། ཉན་ཐོས་རང་རྒྱལ་ཐེག་ཆེན་ནོ། །
གནས་པ་ནི་བཞི་སྟེ། བྱེ་བྲག་ཏུ་སྨྲ་བ་དང་། མདོ་སྡེ་པ་དང་། རྣལ་འབྱོར་སྤྱོད་པ་དང་། དབུ་མ་པའོ། །བྱེ་
བྲག་ཏུ་སྨྲ་བའི་གནས་པ་གཉིས་ཏེ། ཉན་ཐོས་དང་རང་སངས་རྒྱས་ཀྱི་ཐེག་པའོ། །ཐེག་པ་ཆེན་པོ་ལ་གཉིས་ཏེ།
ཕར་ཕྱིན་དང་གསང་སྔགས་སོ། །ཕར་ཕྱིན་ལ་གསུམ་སྟེ། མདོ་སྡེ་པ་དང་། རྣལ་འབྱོར་སྤྱོད་པ་དང་། དབུ་མ་
པའོ། །གསང་སྔགས་ལ་ལ་རྣལ་འབྱོར་སྤྱོད་པ་དང་དབུ་མ་ལ་གནས་པའོ། །རྣལ་འབྱོར་སྤྱོད་པ་ལ་རྣམ་བཅས་
རྣམ་མེད་དོ། །དབུ་མ་ལ་སྒྱུ་མ་ལྟ་བུར་གཉིས་སུ་མེད་པ་དང་། རབ་ཏུ་མི་གནས་པར་སྨྲ་བའོ། །ཉན་ཐོས་ལ་ཐ་
མ་འབྲིང་མཆོག་གསུམ་མོ། །ཐ་མ་དང་འབྲིང་ནི་བྱེ་བྲག་དུ་སྨྲ་བ་ཕྱི་མའོ། །མཆོག་ནི་རང་རྒྱལ་དང་ཁ་ཆེའོ། །ཐ་མ་
ནི་ཕྱི་རོལ་གྱི་དོན་ཁས་ལེན་པ་སྔོན་དུ་འགྲོ་བའི་སྒོ་ནས་གང་ཟག་རྟག་མི་རྟག་དང་བྲལ་བར་འདོད་པའོ། །དེ་
ཡང་ཁུར་འཁུར་བའི་གང་ཟག་ཡོད་དེ། རྟག་མི་རྟག་མི་བརྗོད་དོ། །དེ་འདོད་ཆགས་དང་བཅས་པ་འཁོར་བ་
འདོད་ཆགས་དང་བྲལ་བའི་ཕྱིར་མི་འདུག་པ་མི་སྒོམ་མོ། །དཀོན་མཆོག་གསུམ་ལ་སྐྱབས་སུ་འགྲོ་ཞིང་། བདེ་
གཤེགས་དང་རྒན་པོ་ལ་ཕྱག་བྱེད་དོ། །བདག་ཉིད་གཅིག་པུ་དུལ་བའི་ཕྱིར་དགེ་བ་སྒྲུབ་པ་ནི་ལྟ་བའོ། །འབྲིང་
པོའི་ལྟ་སྤྱོད་དེ་དང་འདྲ་བ་ལ་དབུགས་འབྱུང་རྔུབ་སྒོམ་ཞིང་། སེམས་མེད་པའི་རང་བཞིན་ནི་དྲི་མས་བེམས་
པོར་གྱུར་པའི་ཕྱིར་རོ། །མཆོག་ནི་ཕྱི་དོན་ཁས་ལེན་ཅིང་ལུས་བདག་མེད་དང་བདེན་བཞི་ཤེས་ནས་ལམ་སྒོམ་
ཞིང་། སྟོང་པ་ཉིད་རྟག་ཏུ་ཞི་བའི་རྣམ་པར་སྒྲོ་འདོགས་ལྟ་བ་གཞན་དོན་བྱེད་པའི་ཁྱད་པར་རོ། །འབྲིང་པོ་ནི་
རང་སངས་རྒྱས་སུ་འགྱུར་རོ། །མཆོག་ནི་གྲངས་མེད་བཞི་སངས་རྒྱས་སུ་འགྱུར་རོ་ཞེས་ཀྱང་ཟེར་རོ། །ཉན་
ཐོས་དང་རྐྱེན་རྟོགས་ཀྱི་སྙིང་རྗེ་ནི་སེམས་ཅན་ལ་དམིགས་པའི་ཡིན་ནོ། །མདོ་སྡེ་པ་ནི་རྡུལ་ཕྲ་རབ་བསགས་
པའི་ངོ་བོ་རྣམ་པ་དང་བཅས་པའི་ཤེས་པ་སྐྱེད་པར་བྱེད། འདིའི་མངོན་སུམ་ནི་རྣམ་པ་དང་བཅས་པའི་ཤེས་པ་
སྐྱེས་པའོ། །ཕ་རོལ་ཏུ་ཕྱིན་པ་ལྔ་འཁོར་གསུམ་མ་དམིགས་པའི་ཤེས་རབ་ཀྱིས་སྤྱོད་ཅིང་། འབྲས་བུ་ལ་རེ་བ་
མེད་པར། སེམས་ཅན་ཡོངས་སུ་སྨིན་པར་བྱེད་པ་ནི་ལྟ་བའོ། །རྣལ་འབྱོར་སྤྱོད་པ་ནི་སེམས་ཁོ་ནར་སྣ་ཚོགས་
ཀྱི་རྣམ་པར་གཞན་ལ་མི་ལྟོས་པར་རབ་ཏུ་གསལ་བ་ཉིད་ནི་རྣམ་པ་དང་བཅས་པའོ། །བག་ཆགས་ཀྱིས་ནི་
དཀྲུགས་པའི་སེམས། །དོན་དུ་སྣང་བ་རབ་ཏུ་འབྱུང་། །ཐུབ་པ་ཆེན་པོའི་ཆོས་སྐུ་ནི། །སྤྲོས་པ་མེད་ཅིང་སྣང་བ་~319~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མེད། །དེ་ལས་བྱུང་བའི་གཟུགས་ཀྱི་སྐུ། །རྗེས་ལ་སྒྱུ་མ་བཞིན་དུ་གནས། །ཞེས་སོ། །རྣམ་བཅས་པའི་དྲི་མ་ནི།
དོན་དམ་པར་རྟག་པར་རང་གི་སེམས་ཀྱི་ངོ་བོར་འདོད་དོ། །རྣམ་མེད་པའི་སྒོམ་པའང་རྟག་པ་སྣང་བ་མེད་པ་
སྤྲོས་པ་མེད་པའི་ཤེས་པ་སྟེ་ཏིང་ངེ་འཛིན་གྱི་དྲི་མའོ། །དབུ་མ་སྒྱུ་མ་ལྟ་བུ་གཉིས་མེད་དུ་སྨྲ་བ་ནི། ཡོད་མིན་
མེད་མིན་ཡོད་མེད་མིན། །གཉིས་ཀ་མིན་པའང་མ་ཡིན་ལ། །མཐའ་བཞི་ལས་ནི་རྣམ་གྲོལ་བ། །དེ་ཉིད་དབུ་
མ་པ་ཡིས་རིག །ཅེས་འདོད་དེ། དེ་ལའང་ཆད་པར་མངོན་པར་ཞེན་པ་ནི་དྲི་མའོ། །རབ་ཏུ་མི་གནས་པ་ནི། སྣ་
ཚོགས་བཏགས་པ་མ་ཡིན་ཏེ། །ཆད་པ་ཡང་ནི་ཁས་མི་ལེན། །རྟག་དང་ཆད་པ་གཉིས་ཀ་དང་། །གཉིས་ཀ་
མིན་པའང་མ་ཡིན་ཏེ། །འདིར་ནི་ཐམས་ཅད་མི་གནས་པར། །དངོས་པོའི་དེ་ཉིད་མཁས་པར་རིག །ཅེས་པ་
འདི་ལའང་དོན་ཐམས་ཅད་ཆད་པར་ལྟ་བ་དང་བེམ་པོའི་རང་བཞིན་དུ་གྱུར་པ་ནི་ཏིང་ངེ་འཛིན་གྱི་དྲི་མའོ། །སྒྲོ་
བཏགས་པ་མེད་པར་ཕ་རོལ་ཏུ་ཕྱིན་པ་དྲུག་རྫོགས་པར་བྱེད་པ་ནི་ལྟ་བའོ། །འདིའི་དམན་པ་དང་འབྲིང་གི་
སྙིང་རྗེ་ནི་ཆོས་ལ་དམིགས་པའོ། །རབ་ཀྱི་ནི་དམིགས་པ་མེད་པའི་སྙིང་རྗེའོ་ཞེས་སོ། །འབྲས་བུ་སྐུ་གསུམ་གྱི་
རྣམ་པར་བཞག་པ་ནི་མགོན་པོ་བྱམས་པས་གསུངས་སོ། །ཞེས་མངོན་རྟོགས་རྒྱན་གྱི་སྐུ་གསུམ་སྟོན་པའི་ལུང་
དྲངས་ཤིང་། གསང་སྔགས་ཀྱི་ལུགས་ནི་མ་བཤད་དེ། ཤིན་ཏུ་ཟབ་པའི་ཕྱིར་ཕྱག་རྒྱ་བཞི་པ་ལ་སོགས་པའི་
སྒྲུབ་ཐབས་རྒྱས་པར་བསྟན་ཅིང་། ཁོ་བོས་ཀྱང་དབང་ངེས་པར་བསྟན་པ་ཞེས་བྱ་བར་བསྟན་ཏོ། །
དེ་ལྟར་བཅོམ་ལྡན་འདས་ཀྱིས་ཐེག་པ་གསུམ་བསྟན་པ་ནི། སྤྱི་དང་ཁྱད་པར་གྱི་རྟོགས་པས་སྟོང་པའི་
དོན་རྟོགས་པར་བྱ་བའི་ཕྱིར་གསུངས་ཏེ། གཙོ་བོ་ཁྱོད་ཀྱིས་འགའ་ཞིག་ཏུ། །ཡི་གེ་གཅིག་ཀྱང་མ་
གསུངས་ལ། །གདུལ་བྱའི་འགྲོ་བ་མ་ལུས་པ། །ཆོས་ཀྱི་ཆར་གྱིས་ཚིམ་པར་མཛོད། །ཅེས་སོ། །གྲུབ་མཐའ་
འདི་རྣམས་ཀྱི་ཚུལ་ཞིབ་པར་བསྟན་བཅོས་དེ་ཉིད་དང་། དེས་མཛད་པའི་དེ་ཁོ་ན་ཉིད་ཀྱི་མན་ངག་ཅེས་བྱ་བར་
ཡང་བལྟའོ། །དེ་ལྟར་མཁས་གྲུབ་ཀྱི་གཞུང་ལུགས་ལས་བཤད་པའི་གྲུབ་མཐའ་སོ་སོའི་ངོས་འཛིན་ལེགས་
པར་མི་ཤེས་ཤིང་རྒྱུད་སྡེ་བཞི་ལའང་ལྷ་སྒོམ་ཚུལ་དང་ཆོ་གའི་ཁྱད་པར་མི་འདྲ་བ་གསུངས་པ་རྣམས་ཤན་འབྱེད་
མི་ཤེས་པར་གྲུབ་མཐའ་གོང་འོག་དང་རྒྱུད་སྡེ་ཕྱི་ནང་ཐམས་ཅད་དཀྲུགས་ནས་གང་དུ་ཡང་མི་རུང་བའི་རང་
རང་གི་བློ་ལ་དྲན་ཚོད་ཀྱི་ལྟ་བ་དང་། སྒོམ་པ་དང་། སྤྱོད་པ་སྐྱོང་བའི་ཆོས་ལུགས་འདི་འདྲ་མཁས་པས་དཔྱད་
ན་ཁྲེལ་བའི་གནས་ཡིན་པས་རྣམ་གྲོལ་དོན་གཉེར་གྱི་སྐྱེ་བོ་རྣམས་ཀྱིས་ཆོས་ལུགས་མ་ནོར་བ་ལ་འཇུག་པར་
བྱའོ། །
གསུམ་པ་ལ་གསུམ། སྤྱོད་པ་ཇི་ལྟར་སྒྲུབ་པའི་ཚུལ་གཏན་ལ་དབབ་པ། ལྟ་བ་དཀར་པོ་གཅིག་ཐུབ་ཀྱི་~320~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཐ་སྙད་འཁྲུལ་པ་དགག་པ། བླུན་པོ་སྨྲ་ཁམ་ཅན་གྱི་འདོད་ཚུལ་ནོར་བ་དུ་མ་དགག་པའོ། །དང་པོ་ལ་གསུམ།
རྒྱུད་ནས་གསུངས་པའི་སྤྱོད་པ་མདོར་བསྟན་པ། རང་བཟོའི་རྣམ་ཐར་ནོར་པ་སུན་དབྱུང་བ། སྤྱོད་པའི་གནས་
ལ་འཁྲུལ་པ་དགག་པའོ། །
དང་པོ་ནི། དབང་བཞི་ཡོངས་སུ་རྫོགས་པ་དང་། །དང་པོ་རང་གི་ཁྱིམ་དུ་སྒོམ། །བརྟན་པ་ཐོབ་ནས་
དུར་ཁྲོད་སོགས། །བརྟན་པ་ཆེན་པོ་ཐོབ་ནས་ནི། །ལུས་དང་ངག་གི་བརྡ་རྣམས་ལ། །ལེགས་པར་སྦྱངས་ཤིང་
དེ་ཉིད་རྟོགས། །ཞེས་པ། སྨིན་བྱེད་ཀྱི་དབང་ཡོངས་སུ་རྫོགས་པ་ཐོབ་ནས་ཐུན་མོང་གི་དངོས་གྲུབ་འདོད་ན་
བསྐྱེད་རིམ་ལ་བརྟན་པ་ཅུང་ཟད་མ་ཐོབ་ཀྱི་བར་དུ་རང་གི་ཁྱིམ་དང་ས་ཕྱོགས་ཡིད་དུ་འོང་པར་སྒོམ་ཞིང་། དེ་
ལ་གོམས་ནས་དུར་ཁྲོད་ལ་སོགས་པར་འབྱུང་པོའི་བདག་པོ་དང་སྲིན་པོ་མངག་གཞུག་ཏུ་སྒྲུབ་པ་ལ་སོགས་
དངོས་གྲུབ་ཀྱི་ལས་ལ་སྦྱར་བ་ཡིན་ནོ། །མཆོག་གི་དངོས་གྲུབ་འདོད་པའི་རྣལ་འབྱོར་པས་དང་པོར་མི་དང་
འབྱུང་པོའི་འཚེ་བ་མེད་པའི་གནས་སངས་རྒྱས་དང་བྱང་ཆུབ་སེམས་དཔའ་དང་རྟེན་བྱིན་རླབས་ཅན་བཞུགས་
པའི་གནས་སུ་བསྒོམ་པས་བདུད་ཀྱི་བར་ཆད་མི་འབྱུང་ཞིང་། གནས་ཀྱི་བྱིན་རླབས་རྣལ་འབྱོར་པའི་རྒྱུད་ལ་
འཇུག་པ་ཡིན་ནོ། །བརྟན་པ་ཐོབ་ནས་འཇིགས་སུ་རུང་བའི་དུར་ཁྲོད་དང་། མ་མོའི་ཁྱིམ་དང་། ཤིང་གཅིག་
པར་ལ་སོགས་པར་བསྒོམས་པས་རྣལ་འབྱོར་པའི་ནུས་པས་གནས་བྱིན་གྱིས་བརླབས་ཏེ། གདུག་པ་ཅན་
བཀའ་ཉན་ཞིང་སྒྲུབ་པའི་གྲོགས་བྱེད་པར་འགྱུར་རོ། །དེའི་ཚེ་རྒྱུད་ནས་གསུངས་པའི་ལུས་ཀྱི་བརྡ་དང་ངག་གི་
དྲིས་ལན་གྱི་ཚུལ་དང་། རང་བཞིན་གྱི་རྣལ་འབྱོར་མས་བར་ཆད་དངོས་གྲུབ་ཀྱི་མཚན་མ་སྟོན་པའི་ལུགས་བརྡ་
རྣམས་ལེགས་པར་ཤེས་ཤིང་། །
ས་རྣམས་བགྲོད་པར་བྱ་བ་དང་། །ཡུལ་རྣམས་དབང་དུ་བསྡུ་བའི་ཕྱིར། །གནས་དང་ཉེ་བའི་གནས་ལ་
སོགས། །ཡུལ་ཆེན་སུམ་ཅུ་སོ་བདུན་དུ། །རིག་པའི་བརྟུལ་ཞུགས་སྤྱོད་ཕྱིར་རྒྱུ། །ལུགས་འདི་རྣལ་འབྱོར་ཆེན་
པོ་ཡི། །ལུང་དང་བསྟན་བཅོས་དག་ལས་གསུངས། །འདི་འདྲའི་སྤྱོད་པ་ཤེས་ནས་ནི། །ཚེ་འདི་ཉིད་ལ་རྫོགས་
སངས་རྒྱས། །ཞེས་པ། ས་ལམ་གྱི་རྟོགས་པ་གོང་དུ་འཕེལ་བ་དང་། ཕྱི་ནང་གི་ཡུལ་རྣམས་དབང་དུ་བསྡུས་ཏེ་
གྲོགས་སུ་འཁྱེར་བའི་ཕྱིར་གནས་ཆེན་པོ་སུམ་ཅུ་རྩ་བདུན་ནི་རྒྱུད་དུ་གསལ་བར་གསུངས་པའི་སུམ་ཅུ་རྩ་
གཉིས་དང་། ལུས་ལ་སྦས་པའི་རྩ་རྣམས་ཕྱི་རོལ་དུ་གླིང་བཞི་ལྷུན་པོ་དང་བཅས་པ་སུམ་བཅུ་རྩ་བདུན་ཅེས་བླ་
མ་གོང་མ་རྣམས་གསུངས་སོ། །དུས་ཀྱི་འཁོར་ལོ། །གཞན་ལ་རྣམ་བཞག་མི་འདྲ་བ་ཙམ་གྱིས་ངོས་འཛིན་ཀྱང་
མཛད་དོ། །གནས་དེ་དག་ཏུ་རིག་པ་བརྟུལ་ཞུགས་ཀྱི་སྤྱོད་པ་བཟང་ངན་དང་ཕན་གནོད་ཀྱི་རྐྱེན་ལ་བླང་དོར་~321~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དང་སྡང་ཞེན་མེད་པར་མཉམ་པ་ཉིད་དུ་འཁྱེར་བ་ཡིན་ནོ། །སྤྱོད་བསྡུས་ལས། བརྟུལ་ཞུགས་ཀྱི་སྤྱོད་པ་མེད་
པར་ཐོག་མ་མེད་པ་ནས་ཉོན་མོངས་པའི་བག་ཆགས་ཟད་པར་བྱ་བར་མི་ནུས་སོ། །ཞེས་པ་ནས་ལྷུན་གྱིས་
གྲུབ་པའི་འབྲས་བུ་ཐོབ་པར་འདོད་པས་སྤྱོད་པ་སྤྱོད་དོ་ཞེས་སམ་མི་སྤྱོད་དོ་ཞེས་པའི་ཡིད་ལ་བྱེད་པ་སྤངས་
ནས། འཇིག་རྟེན་པའི་ཆོས་བརྒྱད་ཟིལ་གྱིས་མནན་ཏེ། ཇི་སྐད་དུ་བཤད་པའི་རྣལ་འབྱོར་གྱི་སྤྱོད་པ་སྤྱད་པར་
བྱའོ། །ཞེས་བཤད་པས་མཉམ་པ་ཉིད་ཀྱི་རྟོགས་པ་བརྟན་པོས་སྤྱོད་པ་ཡིན་ནོ། །རྒྱུད་ལས། དཀའ་ཐུབ་དཀའ་
སྤྱད་མི་ཟད་པས། །བསྟེན་ན་འགྲུབ་པར་མི་འགྱུར་ཏེ། །འདོད་པ་ཀུན་ལ་ལོངས་སྤྱོད་པས། །བསྟེན་ན་མྱུར་དུ་
འགྲུབ་པར་འགྱུར། །ཞེས་གསུངས་པའི་ཕྱིར་འདོད་ཡོན་ནི་ཉན་ཐོས་ལ་སོགས་པར་དམིགས་པར་ལྟ་བ་རྣམས་
ཀྱི་ཉོན་མོངས་པའི་རྐྱེན་དུ་འགྱུར་ཏེ། ཉོན་མོངས་པའི་ངོ་བོ་ཉིད་ཡོངས་སུ་མ་ཤེས་པའི་ཕྱིར་རོ། །ཡོངས་སུ་
ཤེས་ན་བྱང་ཆུབ་ཀྱི་རྒྱུར་འགྱུར་ཏེ། དཔལ་མཆོག་དང་པོར། འདོད་ཆགས་ཞེ་སྡང་གཏི་མུག་གསུམ། །འཛིན་
པ་དུག་ཏུ་འགྱུར་བ་ཡིན། །བདུད་རྩི་རིམ་གྱིས་བསྟེན་པ་ནི། །བདུད་རྩི་ཉིད་དུ་འགྱུར་བ་ཡིན། །ཞེས་པ་དང་།
འདུལ་བ་དོན་ཡོད་པའི་རྒྱུད་ལས། གང་གིས་བླུན་པོ་འཆིང་གྱུར་པ། །དེ་ཡིས་མཁས་པ་ཡོངས་སུ་གྲོལ། །བྱང་
ཆུབ་རྣམ་པར་བསྒོམས་ནས་ནི། །འདི་དག་ཐམས་ཅད་ཕྱིན་ཅི་ལོག །གང་གིས་རྨོངས་པ་འཆིང་གྱུར་ཅིང་། །ངུ་
འབོད་མཐར་ནི་ངེས་འགྱུར་བ། །དེ་ཉིད་ཀྱིས་ནི་གྲོལ་འགྱུར་ཅིང་། །ཤེས་རབ་སྟོབས་ཀྱིས་བདེ་བ་འཐོབ། །ཅེས་
པ་དང་། གདན་བཞི་པའི་མན་ཏྲ་ཨཾ་སར། ཆགས་པས་སྲིད་པར་ལྷུང་བའོ། །ཆགས་པས་སྤང་བའི་ལུས་ཀྱིས་
ནི༑ ༑རྒྱུན་དུ་བརྟུལ་ཞུགས་ཡང་དག་བཟུང་། །ཞེས་པ་དང་། ཟླ་གསང་ཐིག་ལེར། འདོད་པ་མ་གཏོགས་བདེ་
བྱེད་མེད། །བདེ་ཆེན་འདོད་པ་ང་ཡིན་ནོ། །འདོད་ཆགས་མེད་པར་བྱང་ཆུབ་མེད། །བྱང་ཆུབ་མེད་ནའང་འདོད་
ཆགས་མེད། །སྡིག་པའི་ནང་ནའང་ཆགས་བྲལ་ཏེ། །ཞེས་གསུངས་ནས། བྱང་ཆུབ་ཀྱི་དོན་བོ་དྷི་ཙིཏྟ་ཞེས་པ་
ལ༑ ༑བོ་ཞེས་པ་ནི་རྡོ་རྗེར་བཤད། །དྷི་ཞེས་པ་ནི་གཟུངས་མའི་མཆོག །ཙིཏྟ་ཞེས་པ་ནི་ཟག་པར་བཤད། །ཅེས་
པ་དང་། བློ་གྲོས་རྒྱ་མཚོས་ཞུས་པའི་མདོར། སྨན་པའི་རྒྱལ་པོ་འཚོ་བྱེད་ཀྱིས། སྨན་དུ་མི་མཐོང་བའི་གཟུགས་
སུ་སྣང་བ་དེ་གང་ཡང་མེད་དོ། །དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་སེམས་ཀྱིས་བྱང་
ཆུབ་ཏུ་མི་མཐོང་བའི་ཆོས་སུ་སྣང་བ་ནི་གང་ཡང་མེད་དོ། །ཞེས་གསུངས་པས་སྣང་བ་བདེ་སྟོང་དབྱེར་མེད་
ཀྱིས་རྒྱས་ཐེབས་པས་དེ་ཉིད་འཕེལ་བ་དང་བརྟན་པའི་གྲོགས་སུ་མི་འགྱུར་བ་གང་ཡང་མེད་པར་སྤྱོད་པ་ཡིན་
ཏེ༑ སེམས་ཀྱི་སྒྲིབ་སྦྱོང་དུ་ཡང་། ཇི་ལྟར་འདོད་པའི་བྱ་བ་ཡིས། །ཀུན་ཟ་ཀུན་བྱེད་དེ་བཞིན་ནོ། །ཇི་ལྟར་
འདོད་པའི་བྱ་བས་སོ། །ལངས་དང་འདུག་པར་བྱེད་པ་དང་། །ཇི་ལྟར་འཆག་ནའང་དེ་བཞིན་ནོ། །དགོད་དང་~322~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སྨྲ་བར་བྱེད་པ་ན། །ཇི་ལྟ་དེ་ལྟར་གང་དེ་བཞིན། །དཀྱིལ་འཁོར་དུ་ནི་མ་ཞུགས་པའམ། །སྒྲིབ་པ་ཀུན་དང་ལྡན་
པས་ཀྱང་། །རང་གི་ལྷ་སྦྱོར་བདག་ཉིད་ཀྱིས། །བསོད་ནམས་ཆུང་ཡང་འགྲུབ་པར་འགྱུར། །འདིས་ནི་སངས་
རྒྱས་ཐམས་ཅད་དང་། །དཔའ་བོ་བདག་ནི་ཐམས་ཅད་ཉིད། །ཚེ་འདི་ཉིད་ལ་ཐམས་ཅད་རིགས། །འཐོབ་
འགྱུར་འདི་ལ་ཐེ་ཚོམ་མེད། །ཇི་ལྟར་འཇིག་རྟེན་འཕེལ་པ་ལས། །རྣལ་འབྱོར་པ་ཡི་འཇིག་རྟེན་རྒྱལ། །གོང་མ་
གོང་མའི་བློ་ཁྱད་ཀྱིས། །རྣལ་འབྱོར་པ་ཡང་རྒྱལ་བར་འགྱུར། །ཞེས་གསུངས་པའི་ཚུལ་དུ་སྤྱོད་པ་ཉམས་སུ་
ལེན་པ་དང་། མེས་ཚིག་པ་མེ་ལ་བདུག་པ་དང་། རྣ་བར་ཆུ་ཞུགས་པ་ཆུ་བསྣན་ནས་འབྱིན་པ་ལྟར་ཉོན་མོངས་
པ་ལམ་དུ་བྱེད་པའི་སྤྱོད་པ་ལེགས་པར་སྤྱད་པས་ཚེ་འདི་ལ་རྡོ་རྗེ་འཆང་གི་གོ་འཕང་འཐོབ་པའི་ལུགས་འདི་
རྣལ་འབྱོར་བླ་ན་མེད་པའི་རྒྱུད་དང་གྲུབ་ཐོབ་ཀྱི་གསུང་ལས་བྱུང་བ་ཡིན་ནོ།།  །།
 ༈  གཉིས་པ་ལ་གསུམ། མཚན་ཉིད་དང་མི་ལྡན་པའི་གང་ཟག་གནས་ཆེན་འགྲིམ་པ་དགག །མཚན་
ཉིད་དང་ལྡན་པ་གནས་ཆེན་བསྟེན་པར་བསྟན། དགག་པའི་མཇུག་བསྡུ་བའོ། །དང་པོ་ལ་སྤྱིར་བསྟན། བྱེ་
བྲག་ཏུ་བཤད་པའོ། །དང་པོ་ནི། །དེང་སང་གསང་སྔགས་མི་ཤེས་པར། །སྔགས་ཀྱི་ཚུལ་དུ་འཆོས་པ་མཐོང་། །
རིམ་པ་གཉིས་པོ་མི་སྒོམ་ན། །ཡུལ་ཆེན་སུམ་ཅུ་སོ་བདུན་དུ། །འགྲོ་བ་སངས་རྒྱས་ཀྱིས་མ་གསུངས། །ཞེས་པ།
ད་ལྟ་གངས་རིའི་ཁྲོད་ན་རིམ་གཉིས་བསྟན་པ་ཐོབ་ནས་གནས་ཆེན་འགྲིམ་པའི་དུས་ལ་བབ་པ་ལྟ་ཅི་སྨོས། ཡི་
དམ་ལྷའི་བསྐྱེད་རིམ་ཏིང་ངེ་འཛིན་གསུམ་དང་རྣལ་འབྱོར་བཞི་ལ་སོགས་པ་མགོ་མཇུག་ཚང་བ་ཙམ་ཡང་མི་
ཤེས་པར་རྡོ་རྗེ་འཛིན་པའི་ཚུལ་གཟུང་ནས་ཡུལ་ཆེན་འགྲིམ་པ་འདི་འདྲ་ནས་རྒྱུད་སྡེ་རྣམས་ནས་གསུངས་པ་
མེད་ཅིང་ལྕགས་ཀྱུ་མེད་པའི་གླང་པོ་བཞིན་དུ་སྤྱོད་པར་ཟད་དོ། །
གཉིས་པ་ལ་གཉིས། ཉེས་དམིགས་ཡོད་པར་བསྟན། ཕན་ཡོན་མེད་པར་བསྟན་པའོ། །དང་པོ་ནི།
རིམ་པ་གཉིས་པོ་མི་སྒོམ་པའི། །སྒོམ་ཆེན་བཟང་ཡང་ཕ་རོལ་ཏུ། །ཕྱིན་པའི་སྒོམ་ཆེན་ལས་མ་འདས། །མདོ་
ལས་ཡུལ་ཆེན་དེ་དག་ཏུ། །འགྲོ་བའི་ཆོ་ག་བཤད་པ་མེད། །གལ་ཏེ་གསང་སྔགས་མི་བསྒོམ་ཞིང་། །རྟོགས་པ་
ཡོད་པར་རློམ་པ་ཡིས། །ཡུལ་འདིར་ཕྱིན་ན་བར་ཆད་འབྱུང་། །ཞེས་པ། རིམ་གཉིས་ཀྱི་ཏིང་ངེ་འཛིན་ནི་མི་
སྒོམ་པའི་རྣལ་འབྱོར་པ་བཟང་ཡང་ཕར་ཕྱིན་ཐེག་པའི་གང་ཟག་ལས་མ་འདས་ཤིང་། དེས་ནགས་ཁྲོད་དུ་
དབེན་པར་ཉམས་སུ་ལེན་པའི་ཚུལ་མདོ་ལས། བདག་འཛིན་སྤོང་བ་དང་སྙིང་རྗེ་ཆེན་པོ་བསྒོམ་པའི་འདུ་ཤེས་
ཀྱིས་རྐྱེན་ལམ་དུ་སློངས་ཚུལ་གསུངས་པ་བཞིན་བྱེད་ན་ཚུལ་དང་མཐུན་ཅིང་དེ་ལས་ལྷག་པའི་གནས་ཆེན་
འགྲིམ་ཚུལ་མཚན་ཉིད་ཐེག་པ་ལས་གསུངས་པ་མེད་དོ། །རྡོ་རྗེ་ཐེག་པའི་དོན་ཉམས་སུ་མི་ལེན་པར་རྟོགས་པ་~323~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བཟང་པོ་ཡོད་པ་རློམ་སྟེ་གནས་གཉན་པོར་ཅི་དགར་འདུག་ན། ཞིང་སྐྱོང་དང་ཕོ་ཉ་དང་ཤ་ཟའི་མཁའ་འགྲོ་
དག་གིས་བར་དུ་གཅོད་པར་འགྱུར་རོ། །
གཉིས་པ་ནི། ཅི་ཡང་མེད་པའི་སྒོམ་ཆེན་གྱིས། །ཕྱིན་ཀྱང་ཕན་གནོད་གང་ཡང་མེད། །ཨོ་རྒྱན་ཛ་ལན་
དྷ་ར་དང་། །གངས་ཅན་དེ་ཝི་ཀོ་ཊ་སོགས། །ཀླ་ཀློ་བླུན་པོ་མུ་སྟེགས་བྱེད། །འབྲོག་པ་རྣམས་ཀྱིས་གང་མོད་
ཀྱང་། །དེ་དག་གྲུབ་པ་ཐོབ་སམ་ཅི། །ཞེས་པ། སྔགས་དང་།  ཕར་ཕྱིན་གྱི་ལྟ་སྒོམ་སྤྱོད་པ་གང་ཡང་མེད་པའི་
གང་ཟག་ཐ་མལ་པས་གནས་གཉན་པོར་བསྡད་ཀྱང་། ཕན་ཡོན་དང་ཉེས་དམིགས་གང་ཡང་མི་འབྱུང་བ་ནི་ཝ་
དང་སྤྲེའུ་ལ་སོགས་པ་དབེན་པར་གནས་པ་དང་འདྲ་སྟེ། དཔེར་ན་ཨོ་རྒྱན་དང་། ཛ་ལན་དྷ་ར་དང་། རི་བོ་
གངས་ཅན་དང་། དེ་ཝི་ཀོ་ཊ་ལ་སོགས་པའི་ཀླ་ཀློའི་ཡུལ་གྱི་མི་དང་། མུ་སྟེགས་ཀྱི་རིགས་བྱེད་འཛིན་པ་དང་།
ཕྱི་ནང་གི་གྲུབ་མཐའ་གང་ཡང་མི་ཤེས་པའི་འབྲོག་པ་དང་དུད་འགྲོའི་འཚོ་སྐྱོང་བྱེད་པ་དུ་མ་ཞིག་རྒྱུན་དུ་
གནས་ཀྱང་དངོས་གྲུབ་ཕྱོགས་དེ་ཙམ་ཡང་ཐོབ་པའི་ཡོན་ཏན་མེད་ཅིང་། ཉམས་རྟགས་བཟང་པོར་རློམ་པའི་
མཆོག་འཛིན་ཀྱང་མེད་པས་དེ་ལ་བརྟེན་པའི་བར་ཆད་ཀྱང་མི་འབྱུང་བ་བཞིན་ནོ། །
གཉིས་པ་ནི། གསང་སྔགས་སྒོམ་པའི་རྟོགས་པ་ཅན། །བརྡ་དོན་འཕྲོད་པའི་སྐལ་བར་ལྡན། །དེ་ལ་
ཡུལ་དེར་གནས་པ་ཡི། །མཁའ་འགྲོ་རྣམས་ཀྱིས་བྱིན་གྱིས་རློབ། །འདི་དོན་རྣལ་འབྱོར་ཆེན་པོ་ཡི། །རྒྱུད་སྡེ་
རྣམས་སུ་ལེགས་པར་བལྟོས། །ཞེས་པ། རིམ་གཉིས་ཀྱི་ཏིང་ངེ་འཛིན་ལ་རྟོགས་པ་བརྟན་པོ་ཐོབ་ནས་བརྡ་
དང་བརྡའི་ལག་ལེན་ལེགས་པར་སྤྲོད་ཤེས་པ་གནས་ཆེན་གྱི་དཔའ་བོ་དང་རྣལ་འབྱོར་མ་རྣམས་སྤུན་དང་སྲིང་
མོ་ལ་སོགས་པར་ཤེས་པར་བྱེད་པ་སོར་མོ་གཅིག་སྟོན་པ་ཁྱོད་ལེགས་པར་འོངས་སམ་ཞེས་འདྲི་བའི་ལན་དུ།
སོར་མོ་གཉིས་བསྟན་ནས་ལེགས་པར་འོངས་སོ་ཞེས་ལན་འདེབས་པ་དང་། ཁམས་བདེའམ་ཞེས་འདྲི་བའི་
ལན་གཡོན་པའི་མཐེ་བོང་ནང་དུ་བཅུག་པའི་ཁུ་ཚུར་དང་ལག་པ་གཡས་ཀྱིས་དེ་བཞིན་དུ་བདེའོ་ཞེས་ལན་
འདེབས་པ་བརྗོད་བྱའི་དོན་ཡིན་པ་དང་། སྲིན་ལག་བརྐྱང་བའི་བརྡའ་ལ་མཐེའུ་ཆུང་བརྐྱང་བའི་ལན་འདེབས་
པ་ལ་སོགས་དོན་མི་སྟོན་པའི་ལུས་ཀྱི་བརྡའ་བྱེད་པ་ལུས་ཀྱི་བརྡ་དང་། དྷ་ཞེས་བྱ་བ་སྐྱེས་བུར་བཤད། །དྷི་
ཞེས་བྱ་བ་བུད་མེད་ཡིན། །ཞེས་པ་ལ་སོགས་པ་ངག་གི་བརྡ་རྣམས་ལེགས་པར་སྤྲོད་ཤེས་པ་དང་། ཚོགས་ལ་
རོལ་བའི་དུས་སུ་ཕྱག་དང་མཆོད་པ་དང་། གར་དང་གླུ་ལ་སོགས་པའི་བརྡ་དང་བརྡའི་ལན་ཨོཾ་ཨ་ཏཱི་ཧོཿཕྱག་
འཚལ་བའི་ངག་གི་བརྡ་དང་། ཨོཾ་པྲ་ཏི་ཀ་ཕྱག་ལན་དང་། ཚྭ་ཚྭ་སློབ་དཔོན་ལ་བྱ་བ་དང་། བྷཀྵ་བཞུགས་ཤིག་
པ་དང་། ཚམ་ཚ་འོངས་སམ་ཞེས་པ་དང་། ཙམ་ཚ་འདུག་ཅིག་པ་དང་། ཁམ་ཟོ་ཤིག །ཁ་རབ་ཏུ་ཟོ་ཤིག །ཏྲཾ་ཏྲཾ་~324~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཤ༑ ཤྲཾ་ཤྲཾ་ཁྲག །ཏྲེཾ་ཏྲེཾ་ཤ་ཟོས་ཤིག་ཅེས་པ་ལ་སོགས་པ་དང་། ཤེ་ཤེ་སོང་ཤིག །པྲེ་པྲེ་ཤོག་ཅིག །ཅེས་པ་ལ་
སོགས་པ་རྒྱུད་ནས་གསུངས་པའི་བརྡའ་དོན་ཤེས་པའི་སྐལ་ལྡན་གྱི་རྣལ་འབྱོར་པ་དེ་ལ་ཡུལ་ཆེན་པོ་ན་
བཞུགས་པའི་སྤྲུལ་པ་དང་། སྔགས་སྐྱེས་དང་། ཞིང་སྐྱེས་དང་། ལས་ལས་གྲུབ་པའི་མཁའ་འགྲོ་རྣམས་ཀྱིས་
རྒྱུད་ལ་བྱིན་གྱིས་རློབ་ཅིང་། རྣལ་འབྱོར་པའི་ཕྲིན་ལས་གྲུབ་པར་བྱེད་པ་ཡིན་པས་རྒྱས་པར་འཁོར་ལོ་སྡོམ་པ་
ལ་སོགས་པའི་རྒྱུད་སྡེ་ཆེན་པོ་རྣམས་ལེགས་པར་བལྟས་ནས་གནས་ཆེན་འགྲིམ་པའི་དུས་ལ་བབ་མ་བབ་དང་།
འགྲིམ་ཚུལ་དང་འགྲིམ་པའི་ལེགས་ཉེས་ལེགས་པར་ཤེས་ནས་སྒྲུབ་པར་བྱའོ། །
དེས་ན་གསང་སྔགས་མི་སྒོམ་པར། །གནས་ཆེན་བསྒྲོད་པ་དོན་མེད་ཡིན། །ཞེས་པ། གོང་དུ་ལེགས་
པར་བཤད་པ་དེ་ལྟར་རྡོ་རྗེ་ཐེག་པའི་གཞུང་ལུགས་ལ་མ་སྦྱངས་ཤིང་། རིམ་གཉིས་ཀྱི་རྣལ་འབྱོར་ཚུལ་བཞིན་
མི་སྒོམ་པར་བགྲོད་པར་དཀའ་བའི་ཡུལ་ཆེན་པོ་དེ་དག་ཏུ་འགྲོ་བ་ནི་འབད་པ་དོན་མེད་ཡིན་ཅིང་རི་ཁྲོད་དུ་
བསྡད་པའི་ང་རྒྱལ་གྱིས་གཞན་ལ་བརྙས་པར་བྱེད་པ་བདུད་ལས་ཡིན་པར་གསུངས་ཏེ། མདོ་ལས། གང་ཞིག་
དཔག་ཚད་ལྔ་བརྒྱ་ཡོད་པའི་རི་ཡི་སུལ། །སྦྲུལ་གྱི་གང་བར་ལོ་མང་བྱེ་བར་གནས་བྱེད་ཀྱང་། །དབེན་པ་འདི་
མི་ཤེས་པའི་བྱང་ཆུབ་སེམས་དཔའ་དེ། །ལྷག་པའི་ང་རྒྱལ་རྙེད་ནས་འདྲེ་བར་གནས་པ་ཡིན། །བྱང་ཆུབ་
སེམས་དཔའ་འགྲོ་བའི་དོན་བརྩོན་བསམ་གཏན་དང་། །སྟོབས་དང་དབང་པོ་རྣམ་ཐར་ཏིང་འཛིན་ཐོབ་དེ་
ལ༑ ༑འདི་ནི་དགོན་དབེན་སྤྱོད་པ་མིན་སྙམ་བརྙས་བྱེད་པ། །དེ་ནི་བདུད་ཀྱི་སྤྱོད་ཡུལ་གནས་ཤེས་རྒྱལ་བས་
གསུང་། །ཞེས་གསུངས་པའི་ཕྱིར་རོ། །གསུམ་པ་ལ་གསུམ། རྣལ་འབྱོར་པའི་རྩ་བ་སུན་དབྱུང་བ། སྐྱོན་སྤོང་
ལྟར་སྣང་དགག་པ། དོན་བསྡུས་ཏེ་ཐ་མལ་གྱི་གནས་ཆེན་བསྟེན་པ་དགག་པའོ། །
དང་པོ་ལ་གཉིས། འཁྲུལ་གཞི་རྩད་བཅད་པ། དེའི་རྒྱུ་མཚན་བསྟན་པའོ། །དང་པོ་ནི། དཔལ་ལྡན་
དུས་ཀྱི་འཁོར་ལོ་དང་། །མངོན་པའི་གཞུང་ལས་གསུངས་པ་ཡི། །བྲག་རི་གསེར་གྱི་བྱ་སྐྱིབས་དང་། །འཛམ་
བུའི་ཤིང་ལ་ས་སྲུང་བུ། །གླང་ཆེན་ལྔ་བརྒྱས་བསྐོར་བ་དང་། །དགྲ་བཅོམ་ལྔ་བརྒྱ་བསྐོར་བའི་གནས། །གངས་
ཅན་དེ་ནི་ཏི་སེ་ཡིན། །ཞེས་པ། དུས་འཁོར་གྱི་འཇིག་རྟེན་ཁམས་ལེར་གསུངས་པ་དང་། མངོན་པ་གོང་འོག་
གི་བསྟན་བཅོས་ལས་གསུངས་པའི་རི་སྤོས་ངད་ལྡན་གྱི་བྱང་ན་བྲག་རི་གསེར་གྱི་བྱ་སྐྱིབས་ཅན་ལྷ་མ་ཡིན་གྱི་
ངོས། མཆུ་ཞེང་དཔག་ཚད་ལྔ་བཅུ། དཔངས་ཕྱེད་དང་བཞི་པ། བྲག་གསེར་གྱི་བྱ་སྐྱིབས་ཅན་བརྒྱ་སྟོང་མང་
པོས་བསྐོར་བ་ཡོད། དེའི་བྱང་ན་ཤིང་ས་ལའི་རྒྱལ་པོ་རབ་བརྟན་ས་ལའི་ཕྲེང་བ་བདུན་རིམ་གྱིས་བསྐོར་བ་
ཡོད། དེའི་ཤར་ན་རྫིང་བུ་དལ་བབ་ཅེས་བྱ་བ་མཚོ་མ་དྲོས་པ་དང་མཉམ་པའི་རྫིང་བུ་བརྒྱ་སྟོང་མང་པོས་~325~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བསྐོར་བ་བཀོད་པ་ཕུན་སུམ་ཚོགས་པ་ཡོད། དེར་བརྒྱ་བྱིན་གྱི་གླང་པོ་ཆེ་རབ་བརྟན་འཁོར་བརྒྱ་སྟོང་མང་པོས་
བསྐོར་བ་གནས་ཤིང་། དབྱར་ཟླ་བ་བཞི་ས་ལའི་ཚལ་དུ་འགྲོ །དགུན་ཟླ་བ་བཞི་གསེར་གྱི་བྱ་སྐྱིབས་སུ་སྡོད།
འཛམ་བུའི་ཤིང་དང་བརྒྱ་བྱིན་གྱི་གླང་པོ་ཆེ་ས་སྲུང་འཁོར་ལྔ་བརྒྱས་བསྐོར་བ་དང་། བཅོམ་ལྡན་འདས་མྱ་ངན་
ལས་འདའ་བའི་ཚུལ་སྟོན་པར་ཉེ་བའི་ཚེ་འཁོར་དགྲ་བཅོམ་པ་ལྔ་བརྒྱ་དང་བཅས་པས་རང་རང་གི་ལས་རྒྱུ་བ་
ལུང་བསྟན་པ་མཛད་པའི་གངས་ཅན་དེ་ནི་པུ་ཧྲངས་ཀྱི་བྱང་ན་ཡོད་པའི་ཏི་སེ་མ་ཡིན་ལ།
མ་དྲོས་རྒྱ་མཚོ་མ་ཕམ་མིན། །གླང་པོ་རྣམས་ཀྱང་དེ་ན་མེད། །དེ་ན་འཛམ་བུའི་ལྗོན་པ་དང་། །གསེར་
གྱི་བྱ་སྐྱིབས་ག་ལ་ཡོད། །ཅེས་པ། དེ་བཞིན་དུ་འཛམ་བུའི་གླིང་གི་རྒྱལ་པོས་རང་སངས་རྒྱས་མང་པོ་ལ་
གདུགས་ཚོད་དྲངས་པའི་འབྲས་ཁུ་ཚ་མོ་མཚོ་ཆུ་ནང་དུ་བླུགས་ཀྱང་མཚོ་མ་དྲོས་པས་མ་དྲོས་པའི་མཚོ་ཞེས་
གྲགས་སོ། །བཅོམ་ལྡན་འདས་ཀྱིས་གསུངས་པ་དེ་ཡང་མ་ཕམ་གྱི་མཚོ་འདི་མ་ཡིན་ནོ། །གླང་པོ་འཁོར་བཅས་
དང་ཤིང་འཛམ་བུ་དང་བྲག་རི་གསེར་གྱི་བྱ་སྐྱིབས་ཅན་ལ་སོགས་པ་བཀའ་བསྟན་བཅོས་རྣམ་དག་ནས་
གསུངས་པའི་ཁྱད་ཆོས་གང་ཡང་མེད་པའི་ཕྱིར་རོ། །
གཉིས་པ་ལ་བཞི། དུས་འཁོར་བའི་ལུགས། མངོན་པའི་ལུགས། ཕྱི་རོལ་པའི་ལུགས། མདོའི་ལུགས་
སོ༑ ༑དང་པོ་ནི། དེ་ཡི་གཏན་ཚིགས་འདི་ལྟར་ཡིན། །དཔལ་ལྡན་དུས་ཀྱི་འཁོར་ལོ་ལས། །ཆུ་བོ་སི་ཏའི་བྱང་
ཕྱོགས་ན། །རི་བོ་གངས་ཅན་ཡོད་པར་གསུངས། །དེ་ཡི་འགྲམ་ན་ཤམྦྷ་ལ། །གྲོང་ཁྱེར་བྱེ་བ་དགུ་བཅུ་དྲུག །དེ་
ན་རྒྱལ་པོའི་ཕོ་བྲང་མཆོག །ཀཱ་ལ་པ་ཞེས་བྱ་བ་ཡོད། །ཅེས་པ། གངས་རི་དང་མཚོ་དེ་ཏི་སེ་དང་མ་ཕམ་མ་
ཡིན་པའི་རྒྱུ་མཚན། དུས་ཀྱི་འཁོར་ལོ། འཛམ་བུ་གླིང་ཆུང་ངུའི་བྱང་ཕྱོགས་གླིང་གི་ཞིང་ཆེ་ས་ལ་ཆུ་བོ་སཱི་ཏ་
ཡོད་ཅིང་། དེའི་བྱང་ན་རི་བོ་གངས་ཅན་ཡོད་ལ། དེའི་བྱང་ན་ཤམ་བྷ་ལ་ཡོད་པར་གསུངས་ཏེ། ལན་ཚྭ་ཆང་
དང་ཆུ་དང་འོ་མ་ཞོ་དང་མར་ཏེ་སྦྲང་རྩིའི་རྒྱ་མཚོ་རྣམས་དང་རི་བདུན་ནི། འོད་སྔོན་པོ་དང་མན་དྷ་ར་བའི་རི་སྟེ་
རྩུབ་ལྡན་ནོར་འོད་ཚལ་ལྡན་གྲང་བའི་རི་རྡོ་རྗེ། །གླིང་རྣམས་ཟླ་བ་དང་ནི་འོད་དཀར་རབ་མཆོག་ཀུ་ཤི་མིའམ་
ཅི་སྟེ་ཁྲུང་ཁྲུང་དྲག་པོ་རྣམས། །ལོངས་སྤྱོད་པ་རྣམས་ཉིད་དེ་འཛམ་གླིང་བདུན་པ་ལས་ཀྱི་ས་རྣམས་ལ་ནི་མི་
རྣམས་གནས་པའོ། །ཞེས་པ་དང་།
དུམ་བུ་གཅིག་ལ་དཔག་ཚད་རྣམས་ནི་སྟོང་ཕྲག་ཉི་ཤུ་རྩ་ལྔ་ཡིན་ཀྱང་ནོར་འདབ་ལྡན་པ་དང་། །གངས་
རི་མཆོག་གི་ས་ཕྱོགས་རྣམས་མ་ལུས་ཀུན་ནས་ཡང་དག་བསྒོར་བ་དེ་དག་དབུས་སུ་ཀེ་ལ་ཤ །ས་ལ་ཀེ་ལ་ཤ་
ཡི་དུམ་བུར་གངས་རི་ལྡན་པ་དེ་ཡི་སུམ་ཆ་ཀུན་ནས་ཤེས་པར་བྱ་བ་སྟེ། །ཕྱི་རོལ་དུ་ཡང་ཡུལ་རྣམས་ཉིན་བྱེད་~326~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འདབ་མ་རེ་རེའི་གླིང་རྣམས་ཀུན་གྱིས་བརྒྱན་པར་བརྗོད་པ་སྟེ། །གཡས་ཀྱི་ཕྱེད་དུ་ཐུབ་མཆོག་གནས་གྲོང་
ཤམ་བྷ་ལ་ཞེས་བྱ་བ་གྲོང་ཁྱེར་བྱེ་བ་ཡང་དག་གནས། །ཞེས་པས་གངས་རིས་བསྐོར་བའི་དབུས་ན་ཤམ་བྷ་
ལའི་ཡུལ་གྲོང་ཁྱེར་བྱེ་བ་ཕྲག་དགུ་བཅུ་རྩ་དྲུག་ས་གཞི་པདྨ་འདབ་བརྒྱད་ཀྱི་རྣམ་པར་ཡོད་པའི་འདབ་མ་རེ་རེ་
ལ་གྲོང་ཁྱེར་བྱེ་བ་ཕྲག་བཅུ་གཉིས་རེ་ཡོད་ཅིང་། བྱེ་བ་ཕྲག་རེ་ལ་རྒྱལ་པོ་རེ་ཡོད་པས་རྒྱལ་ཕྲན་དགུ་བཅུ་རྩ་
དྲུག་ཡོད་དོ། །དབུས་ན་རྒྱལ་པོའི་ཕོ་བྲང་མཆོག་ཏུ་གྱུར་པ་ཀཱ་ལ་པ་དང་། དུས་ཀྱི་འཁོར་ལོའི་གཞལ་ཡས་
ཁང་དང་མ་ལ་ཡའི་བསྐྱེད་མོས་ཚལ་ཡོད་དོ། །
དེ་ན་སྤྲུལ་པའི་རྒྱལ་པོ་རྣམས། ལོ་གྲངས་བརྒྱ་བརྒྱར་ཆོས་གསུངས་སོ། །དེ་ན་ནགས་ཚལ་སྣ་ཚོགས་
དང་། །བཟའ་ཤིང་ར་བ་དུ་མ་ཡོད། །སྙིགས་མའི་དུས་སུ་འཕགས་པའི་ཡུལ། །ཀླ་ཀློའི་ཆོས་ཀྱིས་གང་བར་
འགྱུར། །དེ་ན་ཀླ་ཀློའི་རྫུ་འཕྲུལ་གྱིས། །ཤམ་བྷ་ལ་རུ་དམག་འདྲེན་འགྱུར། །ཞེས་པ། དེར་རྒྱལ་པོའི་ཐོག་མ་
བགེགས་མཐར་བྱེད་ཀྱི་སྤྲུལ་པ་ཉི་མའི་འོད་ཀྱི་རིང་ལ་སངས་རྒྱས་ཀྱིས་ཆོས་མ་བྱུང་ངོ་། །དེའི་སྲས་ཕྱག་རྡོར་
གྱི་སྤྲུལ་པ་ཟླ་བ་བཟང་པོ་ལ་ལྷོ་ཕྱོགས་དཔལ་ལྡན་འབྲས་སྤུངས་སུ་རྒྱུ་སྐར་གྱི་དཀྱིལ་འཁོར་དུ་སྤྲུལ་ཏེ། སྟོན་
པས་དུས་ཀྱི་འཁོར་ལོའི་དབང་བསྐུར་ཅིང་རྩ་རྒྱུད་གསུངས་སོ། །དེ་ནས་ཤམ་བྷ་ལར་རྩ་རྒྱུད་ལོ་གཅིག་
གསུངས། དེའི་བརྒྱུད་པ་ཆོས་རྒྱལ་ལྷ་དབང་དང་། གཟི་བརྗིད་ཅན་དང་། ཟླ་བས་བྱིན་པ་དང་། ལྷའི་དབང་
ཕྱུག་དང་། སྣ་ཚོགས་གཟུགས་དང་། ལྷའི་དབང་ལྡན་རྣམས་ཀྱིས་ལོ་བརྒྱ་བརྒྱར་རྩ་བརྒྱུད་གསུངས་སོ། །དེ་
ནས་རིགས་ལྡན་གྱི་རྒྱལ་པོ་འཇམ་དཔལ་གྲགས་པས་ལོ་བརྒྱར་རྩ་རྒྱུད་གསུངས་ནས་བསྡུས་རྒྱུད་མཛད། མུ་
སྟེགས་ཀྱི་དྲང་སྲོང་རྣམས་རིགས་ཀྱི་ང་རྒྱལ་དུ་བྱེད་པ་བཏུལ་སྟེ། རྡོ་རྗེ་ཐེག་པའི་རིགས་གཅིག་ཏུ་གྲུབ་པ་
མཛད་དོ། །དེ་ནས་རིགས་ལྡན་གྱི་རྒྱལ་པོ་པདྨ་དཀར་པོས་བསྡུས་རྒྱུད་ཀྱི་འགྲེལ་པ་དྲི་མེད་འོད་མཛད་དེ།
འདི་མན་ཆད་རིགས་ལྡན་གྱི་རྒྱལ་པོ་རྣམས་ཀྱིས་ཆོས་གསུངས་པའི་ལོ་གྲངས་ལ་བོད་ཀྱི་བླ་མ་རྣམས་མི་
མཐུན་པར་སྣང་ངོ་། །སྙིགས་མ་ལྔ་བདོ་བའི་དུས་སངས་རྒྱས་ཀྱི་བསྟན་པ་བརྟག་ཙམ་འཛིན་པའི་ཐ་མར་གྱུར་
པའི་ཚེ་སོག་པོའི་ཡུལ་དུ་ཐོག་མར་ཀླ་ཀློའི་ཆོས་ལུགས་འབྱུང་ཞིང་། དེ་ནས་རིམ་གྱིས་ཀླ་ཀློའི་རྫུ་འཕྲུལ་གྱིས་
ཡུལ་རྣམས་ཕུང་བར་བྱེད་དོ། །ཧོར་ཡུལ་གྱི་བྱང་ཕྱོགས་ངག་སྦྱིན་ཞེས་བྱ་བ་ལྷ་མ་ཡིན་གྱི་སྤྲུལ་པ་ཀླ་ཀློའི་རྒྱལ་
པོ་སྟོབས་ཅན་ཞིག་འབྱུང་སྟེ། གླིང་འདིའི་ཤར་དང་ལྷོ་དང་ནུབ་ཕྱོགས་ཀྱི་ཡུལ་ཐམས་ཅད་བཅོམ་ནས་ཡུལ་
དབུས་དང་བོད་རྣམས་འཇོམས་ཤིང་། འཛམ་གླིང་ཆུང་ངུའི་ཕྱེད་དབང་དུ་བསྡུས་ཏེ། ཕྱི་ནང་གི་ཆོས་ལུགས་
ཐམས་ཅད་ཚར་བཅད་ནས་རང་གི་ལུགས་དར་བར་བྱེད་དོ། །དེ་ལ་འཁོར་རྒྱལ་ཕྲན་དགུ་བཅུ་རྩ་དྲུག་ཡོད་དེ། ~327~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
སྟོབས་ཀྱིས་དྲེགས་ནས་བྱང་ཕྱོགས་ཤམ་བྷ་ལར་དམག་འདྲེན་པར་རྩོམ་མོ། །
དེ་ཚེ་འཇམ་དཔལ་གྲགས་པ་ཡི། །སྤྲུལ་པ་དྲག་པོ་ཞེས་བྱ་བའི། །རྒྱལ་པོས་ཀླ་ཀློ་ཀུན་བཅོམ་
ནས། །འཕགས་པའི་ཡུལ་གྱི་བར་དུ་ཡང་། །སངས་རྒྱས་བསྟན་པ་དར་བར་གསུངས། །དེས་ན་རི་བོ་གངས་
ཅན་དུ། །རྫུ་འཕྲུལ་མེད་པས་འགྲོ་མི་ནུས། །ཞེས་པ། དེའི་ཚེ་འཇམ་དབྱངས་ཀྱི་སྤྲུལ་པ་དྲག་པོ་འཁོར་ལོ་ཞེས་
བྱ་བའི་རིགས་ལྡན་གྱི་རྒྱལ་པོ་བྱུང་སྟེ། དེས་ལྷ་ཆེན་བཅུ་གཉིས་དང་། རྒྱལ་ཕྲན་དགུ་བཅུ་རྩ་དྲུག་གི་དཔུང་
རྣམས་ཁྲིད་ནས་ཆུ་བོ་སི་ཏའི་ལྷོ་ཕྱོགས་སུ་འོངས་ཏེ་རྡོའི་རྟ་ལ་སོགས་པའི་སྤྲུལ་པའི་དམག་དཔུང་གིས་ཀླ་ཀློ་
རྣམས་ཕམ་པར་བྱས་ནས་རྡོ་རྗེ་ཐེག་པའི་རིགས་གཅིག་ཏུ་བྱེད་ཅིང་། རིམ་གྱིས་ཡུལ་དབུས་ཀྱི་བར་དུ་འཕེལ་
བར་བྱེད་དོ། །འོན་ཀྱང་རབ་བྱུང་ནི་མེད་དེ། ཀླ་ཀློས་བཅོམ་པའི་རྗེས་སུ་མཁན་སློབ་ལ་སོགས་པ་མེད་པའི་
ཕྱིར་རོ། །དེ་བཞིན་དུ་གླིང་གཞན་རྣམས་སུ་ཡང་ཀླ་ཀློ་འཇུག་ཅིང་རིགས་ལྡན་གྱི་རྒྱལ་པོས་ཀྱང་རིམ་གྱིས་
འདུལ་བར་མཛད་དོ། །འདི་དག་རྒྱས་པར་རྒྱུད་འགྲེལ་དང་བླ་མ་མཁས་པའི་གསུང་ལས་ཤེས་པར་བྱའོ། །རི་
བོ་གངས་ཅན་དུ་རྫུ་འཕྲུལ་གྱིས་འགྲོ་འོང་བྱེད་དགོས་པར་གསུངས་པ་དེས་ན་ཐ་མལ་པས་འགྲོ་མི་ནུས་སོ། །
གཉིས་པ་ནི། མངོན་པ་ལས་ཀྱང་འདི་སྐད་གསུངས། །འདི་ནས་བྱང་དུ་རི་ནག་པོ། །དགུ་འདས་གངས་
རི་དེ་ནས་ནི། །སྤོས་ངད་ལྡན་པའི་ཚུར་རོལ་ན། །ཆུ་ཞེང་ལྔ་བཅུ་ཡོད་པའི་མཚོ། །ཞེས་སོགས་མཚན་ཉིད་རྒྱས་
པར་གསུངས། །དེར་ནི་རྫུ་འཕྲུལ་མི་ལྡན་པས། །བགྲོད་པར་བྱ་བ་མིན་ཞེས་བཤད། །ཅེས་པ། ཡུལ་དབུས་
ནས་བྱང་ཕྱོགས་སུ་རི་ནག་པོ་གསུམ་བསྒྲིགས་གསུམ་འདས་པ་ན། རིའི་རྒྱལ་པོ་གངས་རི་དེའི་བྱང་ན་རི་སྤོས་
ཀྱི་ངད་ལྡན་དེའི་ཚུ་རོལ་དཔག་ཚད་བཅུ་འོངས་པ་ན། མཚོ་མ་དྲོས་པ་དབྱིབས་གྲུ་བཞི། བསིལ་དང་ཞིམ་དང་
ཡང་དང་འཇམ། །དངས་པ་དང་ནི་དྲི་ང་མེད། །འཐུང་ན་ལྟོ་བར་མི་གནོད་ཅིང་། །མགྲིན་པ་ལ་ཡང་མི་གནོད་
པ༑ ༑ཞེས་པའི་ཆུ་ཡན་ལག་བརྒྱད་ཀྱིས་གང་བ་གཏིང་དུ་དཔག་ཚད་ལྔ་བཅུ་པ། ལྷ་རྫས་ཀྱི་མེ་ཏོག་ཨུཏྤ་ལ་
དང་པདྨ་ལ་སོགས་པས་ཁེབས་པ། དེའི་གཡས་རོལ་ན་འཇིག་རྟེན་ཆགས་པའི་ཚེ་བཅུད་ཐམས་ཅད་འདུས་
པའི་སྙིང་པོ་འཛམ་བུ་གླིང་གི་ཤིང་ཐམས་ཅད་ཀྱི་མཆོག་ཏུ་གྱུར་པ་འཛམ་བུ་ཞེས་བྱ་བ། འབྲས་བུ་རྫ་མ་ཙམ།
རོ་སྦྲང་རྩི་འདྲ་བ་ཤིང་ཐོག་དེ་ཆུ་ནང་དུ་ལྷུང་བ་ཉ་རྣམས་ཀྱིས་ཟོས་པའི་ལྷག་མ་འཛམ་བུ་ཆུ་བོའི་གསེར་དུ་
འགྱུར་བ་ཡོད་དེ། ཤིང་ཆེན་པོ་བཞིའི་ཡ་གྱལ་ཡིན་ནོ། །གླིང་འདི་ལ་འཛམ་བུ་གླིང་ཟེར་བའི་མིང་དོན་ཡང་དེ་
ཡིན་ནོ། །དེར་ནི་རྫུ་འཕྲུལ་དང་མི་ལྡན་པར་འགྲོ་མི་ནུས་ཏེ། ལུང་སྨན་གྱི་གཞི་ལས། གནོད་སྦྱིན་གཏུམ་པོ་མི་
ཟད་གནས་པ་ཡིད་འོང་ཞིང་། །མེ་ཏོག་འབྲས་བུ་སྣ་ཚོགས་ཤིང་གི་མཛེས་པར་བྱས་པ་སྟེ། །དེ་ན་རྒྱ་མཚོ་དུག་~328~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཅན་དག་ཏུ་འགྲོ་བ་ཡི། །ཆུ་བོ་ཆེན་པོ་བཞི་པོ་འདི་དག་ཕྱོགས་བཞིར་འབབ། །གངྒཱ་སིནྡྷུ་དེ་བཞིན་དུ་ནི་པཀྵུ་
དང་། །སཱི་ཏ་དེ་ལ་རྫུ་འཕྲུལ་མཆོག་གི་ཤུགས་ཐོབ་པས། །མ་གཏོགས་མི་རྣམས་ཀུན་གྱིས་ནམ་ཡང་མི་བགྲོད་
པས། །དེ་ལ་ཐུབ་དབང་ཉན་ཐོས་དགེ་འདུན་བཅས་པ་བཞུགས། །ཞེས་གསུངས་སོ། །
ད་ལྟ་ཏི་སེ་འདི་ལ་ནི། །མཚན་ཉིད་དེ་དག་གང་ཡང་མེད། །ཅེས་པ། མངའ་རིས་ཀྱི་གངས་ཏི་སེ་འདི་
ལ་མངོན་པ་ནས་གསུངས་པའི་བཀོད་པ་དེ་དག་གང་ཡང་མེད་དོ། །མནའི་འཆན་དུ། རྒྱ་གར་དང་བོད་ཀྱི་བར་
ན་ཤར་ནུབ་ཏུ་མངའ་རིས་ནས་རི་བརྒྱུད་མ་ཆད་པ་གཉིས་དང་། བོད་དང་ཧོར་གྱི་བར་དུ་ཆག་གསོའི་གངས་
བརྒྱུད་མ་ཆད་པ་གཅིག་དང་། ཆུ་བོ་སཱི་ཏའི་བྱང་ན་དྲུག་ཏེ། རི་དགུ་འདས་པ་ཞེས་འབྱུང་ངོ་། །
གསུམ་པ་ནི། མུ་སྟེགས་པ་ཡི་གཞུང་ལས་ཀྱང་། །ཤར་ནུབ་གཉིས་ཀྱི་རྒྱ་མཚོའི་བར། །གངས་ཅན་
གྱིས་ནི་ཁྱབ་པར་བཤད། །ཅེས་པ། མུ་སྟེགས་ཀྱི་དྲང་སྲོང་མངོན་ཤེས་ཅན་གྱིས་བྱས་པའི་གཞུང་གཞོན་ནུ་
འབྱུང་བ་དང་། རྒྱས་པའི་བསྟན་བཅོས་བྷ་ར་ཏ་ལས། གླིང་འདིའི་ཤར་ནུབ་ཀྱི་རྒྱ་མཚོ་ལ་ཐུག་པར་རི་བོ་
གངས་ཅན་གྱི་ཁྱབ་པར་བཤད་དོ། །
ཧ་ནུ་མནྠས་འཕངས་པ་ཡི། །གངས་རིའི་དུམ་བུ་ཚར་བ་ཞིག །ཏི་སེ་ཡིན་ཞེས་གྲོགས་མཁར་སྨྲ། །དེ་ནི་
དབང་ཕྱུག་ཆེན་པོ་གནས། །ས་བསྲུང་བུ་ཡི་བསྟེན་པའི་ས། །དགྲ་བཅོམ་ལྔ་བརྒྱ་བཞུགས་པའི་ཡུལ། །ད་ལྟའི་
ཏི་སེ་འདི་མ་ཡིན། །ཞེས་པ། སྔོན་རྒྱལ་པོ་ཤིང་རྟ་བཅུ་པའི་བུ་དགའ་བྱེད་ཀྱི་ཆུང་མ་རོལ་རྙེད་མ་ལང་ཀ་མགྲིན་
བཅུས་ཕྲོགས་ནས་དེ་ལ་དམག་དྲངས་ཏེ་སྲིན་པོ་ཕལ་ཆེར་བསད་པའི་ཚེ་མགྲིན་བཅུའི་སྤུན་ཟླ་བསམ་གཏན་
སྒོམ་པ་ཞིག་གིས་རླུང་དྲག་པོས་རྔུབས་པས་དགའ་བྱེད་དང་ཧ་ནུ་མ་ད་མ་གཏོགས་དམག་དཔུང་ཐམས་ཅད་
ཀེང་རུས་སུ་སོང་ནས། དེ་གསོ་བའི་ཕྱིར་རི་བོ་གངས་ཅན་བླངས་ནས་དེ་ལ་ཡོད་པའི་བདུད་རྩི་གཏོར་བས་
གསོས་པར་གྱུར་ཏོ། །སྤྲེའུ་ཧ་ནུ་མ་དས་སླར་ཡང་གངས་རི་རང་གནས་སུ་འཕངས་པའི་དུམ་བུ་ཞིག་ལམ་དུ་
ལྷུང་བ་དེ་ཏི་སེར་གྲོགས་མཁར་བ་སྨྲའོ། །བྲམ་ཟེ་ཐོ་བཙུན་གྲུབ་རྗེ་དང་། བདེ་བྱེད་བདག་པོ་སྤུན་གཉིས་ལྷ་
དབང་ཕྱུག་ཆེན་པོ་ལ་ཤིན་ཏུ་དད་ཅིང་། བསྟན་བཅོས་མཐའ་དག་གི་ཕ་རོལ་ཏུ་སོན་པ་དེ་དག་ལྷ་མངོན་སུམ་
དུ་མ་མཐོང་ཞིང་དེའི་ལུང་བསྟན་མ་ཐོབ་ཀྱི་བར་དུ་དགེ་བ་ཅུང་ཟད་ཀྱང་མི་བྱའོ། །ཞེས་དམ་བཅས་སོ། །དེའི་
ཚེ་ཏི་སེར་སོང་བས་ལྷ་དབང་ཕྱུག་ཆེན་པོ་སངས་རྒྱས་དགྲ་བཅོམ་གྱི་དགེ་འདུན་དང་བཅས་པ་རྣམས་ལ་
བསོད་སྙོམས་སྟོབས་ཤིང་བསྙེན་བཀུར་ལ་བརྩོན་པར་གྱུར་བ་དང་ཕྲད་ནས་བཅོམ་ལྡན་འདས་འདི་ནི་སྲིད་པ་
གསུམ་གྱི་བླ་མར་གྱུར་པ་ཡིན་ནོ། །ཞེས་དད་པ་རྙེད་དེ། སངས་རྒྱས་ཀྱི་བསྟན་པ་ལ་ཞུགས་ནས། མཐོ་བཙུན་~329~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གྲུབ་རྗེས་ལྷ་ལ་ཕུལ་བྱུང་གི་བསྟོད་པ་དང་། བདེ་བྱེད་བདག་པོས་ཁྱད་པར་འཕགས་པའི་བསྟོད་པ་བརྩམས་
སོ༑ ༑བླ་མ་འགའ་ཞིག་སངས་རྒྱས་མྱ་ངན་ལས་འདས་པའི་རྗེས་སུ་རྡོ་རྗེ་གདན་གྱི་བྱང་ཆུབ་ཀྱི་ཤིང་དྲུང་དུ། མ་
ཧཱ་བོ་དྷིའི་སྐུ་བཞེངས་པའི་སྦྱིན་བདག་བྱས་ཏེ། གན་དྷོ་ལའི་ནང་དུ་རྒྱུ་ཐམས་ཅད་སྤུངས་པའི་ཚེ་མ་ན་རེ། ང་ནི་
ཞག་བདུན་ནས་ཚེའི་དུས་བྱེད་པར་གྱུར་ཏེ། སངས་རྒྱས་ཀྱི་ཞལ་མཐོང་བ་གཞན་མེད་པས་ཁྱོད་གཉིས་ཀྱིས་
བཞེངས་པའི་སྐུ་དེ་འདྲ་མི་འདྲ་གཞན་གྱིས་མི་ཤེས་སོ། ཞེས་ཟེར་རོ། །ལྷ་བཟོ་བ་ན་རེ། རྒྱུ་ཐམས་ཅད་ཚང་
བར་བསོགས་ལ་ཞག་བདུན་སུའང་མ་འོངས་ཤིག་ཅེས་ཟེར་ཏེ་སྒོ་བཅད་དོ། །ཞག་དྲུག་སོང་ནས་མ་ཚེའི་དུས་
བྱེད་པས་གཏུགས་ཏེ་སྒོ་ཕྱེ་བས་ལྷ་བཟོ་བ་རྣམས་རྩིག་ཁུང་གི་དུ་བ་ཡལ་བ་ལྟར་ཡལ་ཅིང་། སངས་རྒྱས་ཀྱི་སྐུ་
རང་བྱོན་པ་ལ་མས་བལྟས་པས་ཆོས་གསུང་བ་དང་འོད་ཟེར་འགྱེད་པ་དང་སྤྱོད་ལམ་རྣམ་པ་བཞི་མཛད་པ་མ་
གཏོགས་ཁྱད་པར་མི་འདུག་ཞེས་ཟེར་རོ། །དེའི་ཚེ་བྲམ་ཟེ་མཆེད་གཉིས་པོས་བསྟོད་པ་རེ་མཛད་པ་ཡིན་ནོ་
ཞེས་གླེང་སྟེ། གཏམ་འདི་གཉིས་སྔར་སངས་རྒྱས་ལ་དད་པ་ཐོབ་པའི་རྐྱེན་གྱིས་སྐུ་བཞེངས་པའི་རྩོལ་བ་
མཛད་ནས་བསྟོད་པ་བརྩམས་པ་ལའང་འགལ་བ་མེད་དོ། །དེ་ལྟར་དབང་ཕྱུག་ཆེན་པོས་བརྟེན་པའི་གནས།
ས་བསྲུང་བུ་འཁོར་བཅས་ཡོད་པའི་ས། བཅོམ་ལྡན་འདས་དགྲ་བཅོམ་པ་ལྔ་བརྒྱའི་འཁོར་དང་བཅས་པ་
བཞུགས་པའི་ཡུལ་དེ་བོད་ཀྱི་ཏི་སེ་འདི་མ་ཡིན་ནོ། །
བཞི་པ་ནི། རྨ་བྱ་ཆེན་པོའི་མདོ་ལས་ཀྱང་། །གངས་ཅན་ཏི་སེ་ཐ་དད་གསུངས། །ཕལ་པོ་ཆེ་ཡི་མདོ་
ལས་ཀྱང་། །མ་དྲོས་པ་ཡི་ཆུ་ཞིང་དུ། །དཔག་ཚད་ལྔ་བཅུ་ལྔ་བཅུར་གསུང་། །ས་གཞི་རིན་ཆེན་བསེག་མ་
བརྡལ། །ངོས་ནི་རིན་ཆེན་ཕ་གུར་བརྩིགས། །ཞེས་པ། རིའི་རྒྱལ་པོ་གངས་ཅན་དང་། རིའི་རྒྱལ་པོ་སྤོས་ཀྱི་
ངད་ལྡན་དང་ཞེས་པ་མང་པོའི་མཇུག་ཏུ། རིའི་རྒྱལ་པོ་ཏི་སེ་དང་ཞེས་ཐ་དད་དུ་གསུངས་སོ། །མཁས་པ་
འཇུག་པའི་སྒོར་ཡང་། ཏི་སེ་བོད་སྐད་ཡིན་པར་མ་གོ་བར་གངས་ཅན་དུ་བསྒྱུར་བ་ནི་ནོར་པ་ཡིན་ཏེ། ཏི་སེའི་
སྐད་དུ་ཀེ་ལ་ཤ་དང་། གངས་ཅན་གྱི་སྐད་དོད་ཧི་མ་ལ་ཡ་ཡིན་པས་རྒྱ་བོད་གཉིས་ཀ་ལ་མིང་དོན་ཐ་དད་དོ་
ཞེས་གསུངས་པས་གངས་ཅན་ཡིན་པ་འགོག་གི །ཏི་སེའི་མིང་ཙམ་མི་འགོག་གོ། །ཕལ་པོ་ཆེ་ལས་ཀྱང་། མཚོ་
མ་དྲོས་པའི་ངོས་རེ་ལ་དཔག་ཚད་ལྔ་བཅུ་རེ་དང་། འོག་གཞི་གསེར་གྱི་བྱེ་མ་བརྡལ་བ་དང་། ངོས་རིན་པོ་ཆེས་
བརྩིགས་པ་ཡོད་ལ།
དེ་ལས་འབབ་པའི་ཆུ་བོ་བཞི། །གངྒཱ་གླང་ཆེན་ཁ་ནས་ནི། །དངུལ་གྱི་བྱེ་མ་འདྲེན་ཅིང་འབབ། །སཱི་ཏ་
སེང་གེའི་ཁ་ནས་ནི། །རྡོ་རྗེའི་བྱེ་མ་འདྲེན་ཅིང་འབབ། །སིན་དྷུ་གླང་ཆེན་ཁ་ནས་ནི། །གསེར་གྱི་བྱེ་མ་འདྲེན་~330~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཅིང་འབབ། །པཀྵུ་རྟ་ཡི་ཁ་ནས་ནི། །བཻཌཱུརྻ་སྔོན་འདྲེན་ཅིང་འབབ། །ཅེས་པ། དེའི་ཤར་ལྷོ་ནུབ་བྱང་ནས་གླང་
པོ་ཆེ་དང་ཁྱུ་མཆོག་དང་རྟ་དང་སེང་གེའི་ཁ་ནས་རིམ་པ་བཞིན་དུ་ཆུ་བོ་གངྒཱ་དང་སིན་དྷུ་དང་པཀྵུ་དང་སཱི་ཏ་
རྣམས་དངུལ་དང་གསེར་དང་བཻཌཱུརྻ་དང་རྡོ་རྗེ་བྱེ་མ་འདྲེན་ཅིང་། ཆུའི་མདོག་ཀྱང་དེ་དག་དང་འདྲའོ། །
ཐམས་ཅད་ཀྱིས་ནི་ཁ་ཞིང་ལ། །དཔག་ཚད་རེ་རེ་ཡོད་པར་གསུངས། །ཆུ་བོ་དེ་བཞིས་མ་དྲོས་ལ། །ལན་
གྲངས་བདུན་བདུན་གཡས་བསྐོར་ནས། །ཕྱོགས་བཞི་དག་ཏུ་འབབ་པར་བཤད། །ཅེས་པ། སྲོག་ཆགས་ཀྱི་
ཁའི་ཞེང་ལ་དཔག་ཚད་རེ་རེ་ཡོད་ཅིང་། ཆུ་བོ་རྣམས་མཚོ་ལ་གཡས་ཕྱོགས་སུ་ལན་བདུན་བདུན་བསྐོར་ནས་
རང་རང་གི་ཕྱོགས་སུ་འབབ་སོ། །
དེ་ཡི་བར་མཚམས་ཐམས་ཅད་ན། །ཨུཏྤལ་པདྨ་ལ་སོགས་ཀྱི། །མེ་ཏོག་རྣམ་པ་སྣ་ཚོགས་དང་། །རིན་
ཆེན་ལྗོན་ཤིང་སྣ་ཚོགས་ཀྱིས། །རབ་ཏུ་གང་བར་གནས་པ་ཡིན། །དེ་སོགས་མཚན་ཉིད་རྒྱས་པར་ནི། །ཕལ་པོ་
ཆེ་ཡི་མདོ་སྡེར་ལྟོས། །ད་ལྟའི་མ་ཕམ་འདི་ལ་ནི། །མཚན་ཉིད་དེ་དག་གང་ཡང་མེད། །ཅེས་པ། ཆུ་བོའི་བར་
མཚམས་རྣམས་སུ་ལྷ་རྫས་ཀྱི་མེ་ཏོག་ཨུཏྤལ་ལ་དང་པདྨོ་དཀར་དམར་དང་པུཎྜ་རི་ཀ་ལ་སོགས་ཆུ་ལས་སྐྱེས་
པ་དང་། ཙམ་པ་ཀ་ལ་སོགས་པ་ཐང་ལས་སྐྱེས་པ་རྣམས་དང་། མེ་ཏོག་དང་འབྲས་བུ་མཛེས་པའི་ལྗོན་ཤིང་དུ་
མས་གང་བ་ཡིན་ནོ། །འཇིག་རྟེན་གདགས་པ་ལས་ཀྱང་། གངྒཱ་གླང་པོའི་ཁ་ནས་ཤར། །སིན་དྷུ་ཁྱུ་མཆོག་ཁ་
ནས་ལྷོ། །པཀྵུ་རྟ་ཡི་ཁ་ནས་ནུབ། །སཱི་ཏ་སེང་གེའི་ཁ་ནས་བྱང་། །ཞེས་པ་དང་། གངྒཱ་ཤར་ཕྱོགས་རྒྱ་མཚོར་
འབབ་པ་སྟེ། །སིན་དྷུ་ཡང་ནི་ལྷོ་ཕྱོགས་རྒྱ་མཚོར་འབབ། །པཀྵུ་ནུབ་ཕྱོགས་རྒྱ་མཚོར་འགྲོ་བ་སྟེ། །དེ་ཡི་བྱང་
ཕྱོགས་རྒྱ་མཚོ་སཱི་ཏ་འབབ། །ཆུ་ཀླུང་རབ་མཆོག་བཞི་པོ་འདི་དག་ནི། །མཆོག་ཏུ་བཟང་ཞིང་ཡིད་འོང་འབབ་
པར་བྱེད། །རེ་རེ་ཞིང་ཡང་ལྔ་བརྒྱ་ཁྱེར་ནས་ནི། ། ཆུ་ཡི་རྒྱུན་རྣམས་རྒྱ་མཚོ་ཆེན་པོར་འབབ། །ཅེས་གསུངས་
ཤིང་། རྨ་བྱ་ཁ་འབབ་ཅེས་བྱ་བ་བཀའ་བསྟན་བཅོས་གང་ནའང་བཤད་པ་མེད་དོ། །ཆུ་དང་རིན་པོ་ཆེ་དང་ལྗོན་
ཤིང་དང་མེ་ཏོག་གི་ཚོགས་ལ་ཉི་མའི་ཟེར་གྱིས་ཕོག་པས་འོད་ཟེར་རབ་ཏུ་གསལ་བས་ས་གཞི་དང་བར་སྣང་
ཐམས་ཅད་མཛེས་ཤིང་ཡིད་དུ་འོང་བའི་སྣང་བ་དང་བཅས་པ་ལ་སོགས་རྒྱས་པར་ཕལ་པོ་ཆེའི་མདོ་ལས་ཤེས་
པར་བྱའོ། །མངའ་རིས་ཀྱི་མ་ཕམ་གཡུ་མཚོ་འདི་ལ་དེ་དག་གི་མཚན་ཉིད་ཆ་ཤས་ཙམ་ཡང་མ་ཚང་ངོ་། །གཉིས་
པ་ལ་དྲུག །ཟེར་ཚུལ་བརྗོད་པ། ཕྱེ་སྟེ་བཤད་པ། མཚོན་པའི་དཔེ་དགོད་པ། གནས་ལུགས་དང་སྒྲོ་བཏགས་
ཤན་དབྱེ་བ། གནས་ལུགས་ནོར་ན་ཀུན་མཁྱེན་དུ་འགལ་བ། རྒྱུད་ནས་གསུངས་པའི་རྩ་རི་ངོས་བཟུང་བའོ། །
དང་པོ་ནི། དེ་ལ་ཁ་ཅིག་འདི་སྐད་དུ། །བྱ་རྒོད་ཕུང་པོའི་རི་ལ་ཡང་། །དཀོན་བརྩེགས་བཞིན་དུ་ད་ལྟ་~331~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མེད། །དུས་ཀྱི་སྟོབས་ཀྱིས་ཡུལ་ཀུན་ཡང་། །རྣམ་པ་འགྱུར་བ་སྣང་ཞེས་ཟེར། །ཞེས་པ། གོང་དུ་བཤད་པ་དེ་
ལ་སྐྱོན་སྤོངས་བར་འདོད་པ་ཁ་ཅིག་འདི་སྐད་ཟེར་ཏེ། དཀོན་མཆོག་བརྩེགས་པའི་འདུས་པ་དང་པོ།  སྡོམ་པ་
གསུམ་བསྟན་པའི་མདོའི་གླེང་གཞི་ལས། བྱ་རྒོད་ཕུང་པོའི་རི་ལ་དབྱིབས་མཐོ་བ་ཟླུམ་པ། དེ་ལ་ཤིང་ལྗོན་པ་
སྣ་ཚོགས་པ་མེ་ཏོག་དང་འབྲས་བུ་མཛེས་པ་དང་། དེ་ལ་འདབ་ཆགས་མཛེས་ཤིང་ཡིད་དུ་འོང་བ་དུ་མ་སྐད་
སྙན་པོ་སྒྲོགས་པ་དང་། ལྷ་རྫས་ཀྱི་མེ་ཏོག་དྲི་བསུང་ཕུན་སུམ་ཚོགས་པས་ཁྱབ་པ་ལ་སོགས་པའི་བཀོད་པ་
ཁྱད་པར་དུ་འཕགས་པ་གསུངས་པ་རྣམས་ཀྱང་ད་ལྟ་མེད་པས་དུས་སྙིགས་མའི་སྟོབས་ཀྱིས། ཡུལ་ཐམས་ཅད་
སྔར་བས་ངན་པར་གྱུར་པ་ཡིན་ནོ་ཞེས་ཟེར། བཅོམ་རལ་ཡང་དེ་དང་མཐུན་པར་སྨྲའོ། །
གཉིས་པ་ནི། འདི་ཡང་ཕྱེ་སྟེ་བཤད་ཀྱིས་ཉོན། །དངོས་པོའི་གནས་ལུགས་བཤད་པ་དང་། །སྐྱོན་ཡོན་
བསྔགས་པ་རྣམ་གཉིས་ཡོད། །སྐྱོན་དང་ཡོན་ཏན་སྒྲོགས་པ་ནི། །སྙན་དངགས་མཁན་གྱི་ལུགས་བཞིན་དུ། །བྱ་
རྒོད་ཕུང་པོའི་རི་ལ་ཡང་། །མཐོ་བ་ཟླུམ་པ་ལ་སོགས་བཤད། །ཅེས་པ། འཆད་ཚུལ་རྣམ་པ་གཉིས་ཡོད་དེ། ཇི་
ལྟར་གཤིས་ལ་གནས་པ་ལྟར་འཆད་པ་དང་། སྐྱོན་ཡོན་སྒྲོ་བཏགས་ནས་འཆད་པ་ལས། བྱ་རྒོད་ཕུང་པོའི་རིའི་
ཡོན་ཏན་བརྗོད་པ་ནི། སྙན་དངགས་མཁན་གྱི་ལུགས་བཞིན་ཡོན་ཏན་སྒྲོ་བཏགས་ནས་བརྗོད་པའོ། །ཐེག་
ཆེན་གྱི་མདོ་སྡེ་གསུང་བའི་ཚེ་བཅོམ་ལྡན་འདས་ཀྱིས་ས་ཕྱོགས་ཕུན་སུམ་ཚོགས་པར་བྱིན་གྱིས་བརླབས་པས་
འཁོར་ཐམས་ཅད་ཀྱིས་དེ་ལྟར་མཐོང་བ་ཡིན་ཏེ། མདོ་སྡེ་གཞན་དག་ལས་ཀྱང་། མི་མཇེད་ཀྱི་འཇིག་རྟེན་འདི་
ས་ཕྱོགས་ལག་མཐིལ་ལྟར་མཉམ་པ། སྡོང་དུམ་དང་ཚེར་མ་དང་མི་གཙང་བ་ལྗན་ལྗིན་དང་རི་ནག་པོ་མེད་པ།
དག་པའི་ཞིང་ལྟར་བཀོད་པ་ཕུན་སུམ་ཚོགས་པར་གསུངས་པ་བཞིན་ནོ། །དེའི་ཚེ་འཁོར་འདུས་པ་རྣམས་ལ་
ཇི་ལྟར་སྣང་བ་བཞིན་བཀའ་སྡུད་པ་པོས་བཀོད་པ་ཡིན་པས་དེ་དཔེར་མི་རུང་ངོ་། །གཞན་ཡང་གསེར་འོད་
དམ་པར། བྱ་རྒོད་ཕུང་པོ་ཆོས་ཀྱི་དབྱིངས། །ཟབ་མོ་སངས་རྒྱས་སྤྱོད་ཡུལ་བ། །དེ་བཞིན་གཤེགས་པ་
བཞུགས་ནས་ནི། །དག་ཅིག་རྡུལ་རྣམས་མེད་པ་ཡི། །བྱང་ཆུབ་སེམས་དཔའ་མཆོག་རྣམས་ལ། །མདོ་སྡེའི་
དབང་པོ་འདི་འཆད་དོ། །ཞེས་གསུངས་པ་ལྟར་རོ། །ངེས་པའི་དོན་དུ་ཆོས་དབྱིངས་ལ་བྱ་རྒོད་ཕུང་པོའི་རིའི་ཐ་
སྙད་མཛད་ནས་དེར་ཐེག་པ་ཆེན་པོའི་ཆོས་རྒྱུན་མི་འཆད་པར་སྟོན་པས། སངས་རྒྱས་མྱ་ངན་ཡོངས་མི་
འདའ། །ཆོས་ཀྱང་ནུབ་པར་མི་འགྱུར་རོ། །ཞེས་གསུངས་པ་ཡིན་ནོ། །རྣལ་འབྱོར་བླ་མེད་ཀྱི་རྒྱུད་རྣམས་ཀྱི་
གླེང་གཞིར་ཡང་། རྡོ་རྗེ་བཙུན་མོའི་བྷ་ག་ལ་བཞུགས་སོ། །ཞེས་འཁོར་རྣམས་ཀྱི་སྣང་བ་ཆོས་འབྱུང་གི་ནང་དུ་
གཞལ་ཡས་ཁང་བཀོད་པ་ཕུན་སུམ་ཚོགས་པ་ལ་བཞུགས་པར་སྣང་བ་དང་། གསང་བ་མཆོག་གི་དགྱེས་~332~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པ་ན། །ཐམས་ཅད་བདག་ཉིད་རྟག་ཏུ་བཞུགས། །ཞེས་ཆོས་ཐམས་ཅད་ཆོས་ཀྱི་དབྱིངས་མཐའ་དང་དབུས་
མེད་པར་ལྷན་ཅིག་སྐྱེས་པའི་ཡེ་ཤེས་བདེ་བ་ཆེན་པོའི་ངང་ལ་བཞུགས་ནས། རྒྱུད་ཟབ་མོ་བསྟན་པ་དང་
མཚུངས་པར་གོ་དགོས་སོ། །ཚུལ་འདི་བློ་ཡུལ་དུ་མི་ཤོང་བ་རྣམས་ལ་སྙན་དངགས་མཁན་གྱི་དཔེ་དང་སྦྱར་བ་
ཡིན་ནོ། །
བོད་ཀྱི་ཐང་ཆེན་ཇི་བཞིན་དུ། །འཕགས་པའི་ཡུལ་གྱི་རི་ཆེན་ཡིན། །དེ་ལྟར་འཆད་ལ་སྙན་དངགས་
མཁན། །སྐྱོན་དུ་རྩི་བ་གང་ཡང་མེད། །དངོས་པོའི་གནས་ལུགས་འཆད་པ་ནི། །ལྷག་ཆད་འཁྲུལ་པ་བྱུང་
བ་ལ། །དེ་ལ་མཁས་རྣམས་སྐྱོན་དུ་རྩི། །ཞེས་པ། བོད་ཡུལ་ན་ཐང་ཅུང་ཟད་ཡངས་པ་ལ་ཐང་ཆེན་གྱི་མིང་
འདོགས་པ་བཞིན་མ་ག་དྷའི་ཡུལ་གྱི་ཡང་རི་ཆེན་པོ་ཡིན་པས་བྱ་རྒོད་ཀྱི་ཕུང་པོའི་རི་ཞེས་ཟེར་ཅིང་། དེ་ལ་
སྙན་དངགས་མང་པོས་མཐོ་ཞིང་ཟླུམ་པ་ལ་སོགས་པའི་རྒྱན་སྦྱར་བ་ལ་སྐྱོན་མེད་དོ། །དངོས་པོའི་མཚན་ཉིད་
གཏན་ལ་འབེབས་པའི་ཚེ་དོན་ལ་མི་གནས་པའི་ཚིག་ལྷག་ཆད་རང་བཟོ་བྱུང་ན་ནོར་བའི་སྐྱོན་ཞུགས་པ་ཡིན་
ནོ༑ ༑
གསུམ་པ་ནི། དཔེར་ན་བ་གླང་བསྔགས་པའི་ཚེ། །གངས་རིའི་ཕུང་པོ་འགྲོ་ཤེས་པའམ། །སྤྲིན་ཆད་པ་
ཡིན་དུམ་བུ་དང་། །རྭ་རྩེ་རྡོ་རྗེ་འདྲ་བ་དང་། །རྨིག་པ་ཨིཎྜ་ཎི་ལ་དང་། །རྔ་མ་དཔག་བསམ་ལྗོན་པ་སོགས། །ཞེས་
པ༑ སྙན་དངགས་མཁན་གྱིས་བ་གླང་གཟུགས་ཆེ་ཞིང་མཛེས་པ་ལ། གངས་རིའི་ཕུག་པོ་ཐང་ལ་འགྲོ་ཤེས་པ།
སྤྲིན་ཆད་པའི་དུམ་བུ་རླུང་གིས་ཅུང་ཟད་བསྐྱོད་པ། རྡོ་རྗེ་ཕ་ལམ་ལས་གྲུབ་པའི་རྭ་རྩེ་རྣོ་ཞིང་རིང་བ་གནམ་
འབིགས་པ་འདྲ་བ། རྨིག་པ་རྣམས་ནི་ནོར་བུ་རིན་པོ་ཆེ་ཨིནྡྲ་ནི་ལའི་རང་བཞིན་ཅན། རྔ་མ་ནི་དཔག་བསམ་
ཤིང་གི་ལྕུག་མའི་དོག་པ་ལས་གྲུབ་པའོ། །ཞེས་ཟེར་བ་དང་།
གཞན་ཡང་སྐྱེས་བུ་བསྔགས་པ་ན། །བཞིན་ལ་ཉི་མ་ཟླ་བ་དང་། །སོ་ལ་གངས་རིའི་ཕྲེང་བ་སོགས། །རྒྱ་ཆེ་
བ་ལ་ནམ་མཁའི་དཔེ། །ཆུང་ལ་རྡུལ་ཕྲན་དཔེ་སྦྱར་དང་། །རགས་པའི་དཔེ་ལ་རི་རབ་དང་། །ཞེས་པ། སྐྱེས་
བུ་གཟུགས་མཛེས་པ་ལ་སྙན་དངགས་མཁན་གྱིས་བསྔགས་པའི་ཚེ། བཞིན་གྱི་མདངས་ནི་ཉི་མའི་འོད་ཟེར་
དང་། །དཀར་ཅིང་མཛེས་པ་ཟླ་བའི་དཀྱིལ་འཁོར་དང་། །སོ་ནི་གངས་རིའི་ཕྲེང་བ་བསྒྲིགས་པ་དང་། །བློ་
གྲོས་རྒྱ་ཆེན་ནམ་མཁའི་ངོས་ལས་འཁྱུད། །ཅེས་པ་ལྟ་བུ་དང་། སྐྱེ་བོ་ཐ་མལ་པ་རྣམས་ཀྱང་ཤིང་ཐོག་ཆུང་བ་
ལ་རྡུལ་ཕྲན་ཙམ་ཞེས་པ་དང་ཆེ་བ་ལ་རི་བོ་ཙམ་དང་།
བྱི་བ་ལ་ནི་གླང་ཆེན་དཔེ། །ཕྱུག་པོ་ལ་ནི་རྣམ་ཐོས་བུ། །རྒྱལ་ཕྲན་ལ་ཡང་བརྒྱ་བྱིན་དཔེ། །དགེ་བའི་~333~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བཤེས་གཉེན་ཕལ་པ་ལའང་། །སངས་རྒྱས་ལྟ་བུར་བསྔགས་པ་ནི། །སྙན་དངགས་མཁན་ལ་བཀག་པ་མེད། །ཅེས་
པ༑ བྱི་བ་བོངས་ཆེ་བ་ལ་གླང་ཆེན་ཙམ་ཞེས་པ་དང་། དེང་སང་ཡང་ཤིག་བ་ཙམ།  ཁྱི་ཤིག་བོང་བུ་ཙམ་ཟེར་བ་
ལ་ཚིག་གི་སྐྱོན་དུ་མི་རྩི་ཞིང་། སྙན་དངགས་པས་ནོར་གྱིས་ཕྱུག་པ་ལ་རྣམ་ཐོས་ཀྱི་བུའི་དཔལ་ལ་འགྲན་པར་
ནུས་པ་དང་། ཡུལ་འཁོར་གྱི་རྒྱལ་ཕྲན་ལ་ལྷའི་དབང་པོ་བརྒྱ་བྱིན་སུམ་ཅུ་རྩ་གསུམ་གྱི་དཔལ་ལ་ལོངས་སྤྱོད་
པ་ལྟ་བུ་ཞེས་པ་དང་། དགེ་བའི་བཤེས་གཉེན་མཁས་བཙུན་ལྡན་པ་ལ་ཐུབ་པའི་དབང་པོ་གཉིས་པ་ལྟ་བུར་
བསྔགས་པ་དང་། གླང་པོའི་སྐྱེས་རབས་ལས་སེམས་པ་ཆེན་པོ་དེ་ནི་གངས་རིའི་རྩེ་མོ་འགྲོ་ཤེས་པའམ། སྟོན་
ཀའི་སྤྲིན་དང་ན་བུན་གྱི་ཚོགས་རླུང་གིས་བསྐྱོད་པ་བཞིན་དུ་ཚུར་འོང་བ་མཐོང་ངོ་། །ཞེས་པ་དང་། མ་ཧེའི་
སྐྱེས་རབས་ལས། ཆར་སྤྲིན་གྱི་ཕུང་པོ་ལོགས་ཤིག་ཏུ་ཆད་པ་རྐང་གིས་འགྲོ་ཤེས་པ་འདྲ་བ་ཞིག་གྱུར་ཏོ། །ཞེས་
པ་ལྟ་བུའོ། །དེ་འདྲ་ནི་སྙན་དངགས་མཁན་རྣམས་ཀྱིས་དཔེའི་རྒྱན་བཀོད་པ་ཡིན་པས་སྐྱོན་དུ་མི་རྩི་ཞིང་
མཁས་པའི་རྣམ་འགྱུར་ཡིན་ནོ། །
བཞི་པ་ནི། དངོས་པོའི་གནས་ལུགས་འཆད་པའམ། །མཚན་ཉིད་གཏན་ལ་འབེབས་པ་ན། །གནས་
ལུགས་ཇི་བཞིན་མ་ཡིན་པ། །བཤད་ན་མཁས་རྣམས་ག་ལ་དགའ། །ཞེས་པ། ཤེས་བྱའི་གནས་ལུགས་རང་
དང་སྤྱི་མཚན་ཉིད་ཇི་ལྟར་ཡིན་པ་མ་ནོར་བར་གཏན་ལ་འབེབས་པའི་ཚེ་དེ་དང་མི་མཐུན་པའི་སྒྲོ་སྐུར་གྱིས་
བཤད་ན། གཞུང་ལུགས་ལ་མཁས་པའི་སྐྱེ་བོ་རྣམས་ཀྱིས་སྐྱོན་དུ་ལྟ་ཞིང་མཉེས་པར་མི་འགྱུར་རོ། །
ལྔ་པ་ནི། དེས་ན་བྱ་རྒོད་ཕུང་པོ་སོགས། །བསྔགས་པ་སྙན་དངགས་ལུགས་བཞིན་ཡིན། །གངས་ཅན་
མ་དྲོས་ལ་སོགས་པ། །དངོས་པོའི་གནས་ལུགས་འཆད་པ་ན། །དེ་ལ་འཁྲུལ་ན་ཀུན་མཁྱེན་མིན། །སྙིགས་
མའི་དུས་ཀྱི་ཤུགས་བརྟས་པས། །ཅུང་ཟད་ངན་པར་འགྲོ་སྲིད་ཀྱིས། །ཐམས་ཅད་འཁྲུལ་པ་ག་ལ་སྲིད། །ཅེས་
པ༑ གནས་ལུགས་དང་སྒྲོ་བཏགས་བརྗོད་ཚུལ་མི་འདྲ་བའི་ཕྱིར། བྱ་རྒོད་ཀྱི་ཕུང་པོའི་རི་ལ་སྙན་དངགས་
མཁན་པོས་ཕུལ་བྱུང་གི་རྒྱན་བརྗོད་པ་བཞིན་བསྔགས་པ་ཡིན་ལ། རི་བོ་གངས་ཅན་དང་། མཚོ་མ་དྲོས་པ་དང་
གླིང་བཞི་རི་རབ་ཉི་ཟླ་གཟའ་སྐར་གྱི་ཚད་དང་བཀོད་པ། ཆོས་མངོན་པའི་བཀའ་བསྟན་བཅོས་ནས་གསུངས་
པ་ནི་མཚན་ཉིད་གཏན་ལ་འབེབས་པ་ཡིན་པས། དེ་ནི་ཇི་ལྟར་གནས་པ་ལྟར་གཏན་ལ་ཕེབས་ནས་སངས་
རྒྱས་ཀྱིས་ཇི་སྙེད་པ་མཁྱེན་པའི་ཡེ་ཤེས་འཁྲུལ་པར་འགྱུར་ཏེ། ཤེས་བྱའི་གནས་ལུགས་ནོར་པར་བསྟན་པའི་
ཕྱིར། དེ་བས་ན་ཐམས་ཅད་མཁྱེན་པའི་གསུང་དང་། འཛམ་གླིང་གི་མཁས་པ་རྒྱན་དྲུག་གིས་བརྩམས་པའི་
བསྟན་བཅོས་ཚད་མར་བྱ་ཡིས། རྒྱུ་མཚན་མེད་པའི་ཁ་ཕྱིར་འབྲང་བར་མི་བྱའོ། །མི་ལ་རས་པས། གངས་~334~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དཀར་ཏི་སེ་སྐད་པ་དེ། །དགྲ་བཅོམ་ལྔ་བརྒྱ་བཞུགས་པའི་གནས། །རི་བོ་གངས་ཅན་བྱ་བ་ཡིན། །མ་ཕམ་
གཡུ་མཚོ་སྐད་པ་དེ། །མ་དྲོས་མཚོ་མོ་བྱ་བ་ཡིན། །བྲག་དམར་སྤོ་མཐོ་སྐད་པ་དེ། །རི་ནག་པོ་འབིགས་བྱེད་བྱ་
བ་ཡིན། །ཞེས་པའི་མགུར་འདིས་འཁྲུལ་གཞི་བྱས་པ་འདྲ་སྟེ། འདི་ནི་གོང་དུ་སྨོས་པའི་སྙན་དངགས་པའི་
ལུགས་ཡིན་ནོ། །སྙིགས་མའི་དུས་སུ་སྣོད་ཀྱི་འཇིག་རྟེན་ངན་པར་འགྱུར་བ་དང་། ཚེ་ལོ་ཡར་འཕེལ་ལ་བཟང་
དུ་འགྲོ་བར་མདོ་ལས་གསུངས་མོད་ཀྱི། རྣམ་པ་ཐམས་ཅད་དུ་མི་མཚུངས་པའི་འཁྲུལ་པ་འདི་འདྲ་མི་སྲིད་དོ། །
དྲུག་པ་ནི། ཙ་རི་ཏྲ་ཞེས་བྱ་བའི་ཡུལ། །ལྷོ་ཕྱོགས་རྒྱ་མཚོའི་འགྲམ་ན་ཡོད། །ཙ་རི་ཙ་གོང་དེ་མ་ཡིན། །དེ་
ཝི་ཀོ་ཊའི་གནས་གཞན་ཞིག །ཙ་རི་ཡིན་ཞེས་ལ་ལ་སྨྲ། །ཞེས་པ། རྒྱུད་ནས་ཡུལ་དང་གནས་ཀྱི་ཁྱད་པར་རྡོ་
རྗེའི་ལུས་ལ་ནང་དུ་སྦྱར་ནས་ངེས་དོན་དུ་གསུངས་པ་དང་། དྲང་དོན་ཕྱི་རོལ་གྱི་ཡུལ་ལ་ངོས་བཟུང་བའི་
ལུགས་གཉིས་གསུངས་པས་ཕྱི་རོལ་གྱི་གནས་ལ་སོགས་པའི་བྱེ་བྲག་ནི། ཛཱ་ལན་དྷ་ར་རྡོ་རྗེ་གདན་གྱི་ནུབ་
བྱང་ཁ་ཆེ་དང་ཉེ་བ་ན་རྡོ་ལ་མེ་འབར་བའི་གནས་ཡོད་དོ། །ཨོ་རྒྱན་ནི་རྒྱ་གར་གྱི་ནུབ་བྱང་ན་ཕྱི་རོལ་སོག་པོའི་
ཡུལ་གྱིས་བསྐོར་བ་ཆོས་འབྱུང་གིས་མཚན་པའི་ཕུར་འགྲོས་ཞེས་བྱ་བ་ཡོད་དོ། །རྒྱ་གར་གྱི་ལྷོ་ནུབ་ན་ཀོ་ལ་པུ་
རི་དང་། པུརྞ་གི་རི་ཞེས་གྲགས་པ་ཀོ་ལ་གི་རི་ཡུལ་ཡོད་དོ། །རྒྱ་གར་ཤར་ཕྱོགས་གཉལ་གྱི་ལྷོ་ན་ཆུ་བོ་ལོ་ཧི་ཏ་
འབབ་པའི་ཡུལ་དེ་ཀ་མ་རུ་ཡིན། མ་ལ་བ་ནི་ལྷོ་ནུབ་ན། གླིང་ཕྲན་ཆུང་ངུ་ཞིག་ཡོད་དོ། །སིནྡྷུ་ནི་རྒྱ་གར་ལྷོ་
ཕྱོགས་ཆུ་བོ་སིནྡྷུ་འབབ་པའི་ཡུལ་ཡོད་དོ། །ན་ག་ར་ནི་ན་ག་རའི་ཡི་གེ་འབྱུང་བའི་ཡུལ་ལྷོ་ཕྱོགས་ན་ཡོད་དོ། །མུ་མུ་
ནི། ལྷོ་ཕྱོགས་རྒྱ་མཚོའི་འགྲམ་ན་རྒྱལ་པོའི་ཁབ་ཅེས་བྱ་བ་ཡོད་དོ། །བྱེད་པའི་བྲང་ཞེས་བྱ་བ་ལྷོ་ཕྱོགས་རྒྱ་
མཚོའི་གླིང་ཕྲན་སྨན་མང་པོ་སྐྱེ་བ་ཞིག་ཡོད་དོ། །འགའ་ཞིག་ན་རེ། ཆོས་རྒྱལ་མྱ་ངན་མེད་ཀྱི་ཡུལ་གྲོང་ཁྱེར་སྐྱ་
བའི་བུ་ཡིན་ཟེར་རོ། །དེ་ཝི་ཀོ་ཊ་ནི། རྡོ་རྗེ་གདན་གྱི་ཤར་ན་བ་རེན་ཏྲའི་ས་ཆ་གྲོ་མོའི་ལྷོ་ཐད་ན་ཡོད་དོ། །ལྕགས་
པའི་བྲང་ནི་སིང་ག་གླིང་ཡིན་ནོ། །ཀུ་མུ་ཏ་ནི་ལྷོ་ནུབ་ན་རྡོ་སྤུས་མོ་འདྲ་བ་ཡོད་པའམ། གར་ཞའི་ཡུལ་དང་ཉེ་
བ་ན་རི་སྤུས་མོ་འདྲ་བ་གཉིས་ཀྱི་བར་ན་ས་ཕུ་རྡོའི་ཆོས་འབྱུང་གིས་མཚན་པ་ཞིག་ཡོད་དོ། །ཨར་བུ་ཏ་ནི་ལྷོ་
ཕྱོགས་ཀྱི་བརྒྱུད་ན་ཡོད་ཅིང་གྲོང་ཁྱེར་རྡོ་འཇོག་ཡིན་ནོ། །ཞེས་ཟེར་རོ། །གོ་ཏ་བ་རི་ནི་ལྷོ་ཕྱོགས་དཔལ་གྱི་
རིའི་ངོས་ལ་སྒྲུབ་ཆུ་ཡོད་པ་དེ་ཡིན་ནོ། །ཁ་བའི་རི་ནི་རི་བོ་གངས་ཅན་ཡིན་ནོ། །ཧ་རི་ཀེ་ལ་ནི་ལྷོ་ཀོང་ཀ་ནའི་
ཡུལ་ན་ཤིང་རྣམས་རྩ་བ་མེད་པར་བར་སྣང་ལ་འཁྲིལ་ཞིང་སྐྱེ་བ་ཡོད་དོ། །ལན་ཚྭ་མཚོ་སྐྱེས་ནི། ཁྱབ་འཇུག་
གིས་བཞེངས་པའི་རྣམ་པར་སྣང་མཛད་ཀྱི་སྐུ་རྒྱ་མཚོའི་ནང་ན་བཞུགས་པ་དེའམ། ཧ་རི་ཀེ་ལའི་ཁྱད་པར་རོ། །ལམ་པ་
ཀ་ནི་ནུབ་ཕྱོགས་ཨོ་རྒྱན་གྱི་ཤར་དུ་ཅུང་ཟད་ཕྱིན་པ་ན་ཡོད་དོ། །ཀན་ཙི་ནི་ལྷོ་ཕྱོགས་སློབ་དཔོན་ཆོས་གྲགས་~335~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཀྱི་ཡུལ་གྲོང་ཁྱེར་མཆོག་ཅེས་བྱ་བ་ཡིན་ནོ། །སོ་སོར་རཥྚ་ནི་སོ་མ་ན་ཐ་ཞེས་བྱ་བ་ཕྱི་རོལ་པའི་ལྷ་ཁང་ཡོད་པ་
དུ་རུ་ཀའི་ཡུལ་ཡིན་ནོ། །ལ་ཀི་ཀ་ནི་རྡོ་རྗེ་གདན་གྱི་ལྷོ་ནུབ་ན་རྒྱལ་པོ་ཐམས་ཅད་སྒྲོལ་གྱི་ཡུལ་ཡིན་ནོ། །གསེར་
གླིང་ནི་རྒྱ་གར་ཤར་ཕྱོགས་ན་སྨན་རྩེའི་ཡུལ་དང་ཞིབ་ནས་ཡོད་དོ། །ཀོང་ཀ་ན་ནི་ལྷོ་ནུབ་ན་མཐའ་ཆུས་བསྐོར་
བའི་ཡུལ་གྲིབ་མའི་སྐུ་བཞུགས་པ་དེ་ཡིན་ནོ། །གྲོང་ཁྱེར་ས་གཞི་ནི་ཁ་ཆེ་གྲིབ་བསྟན་ནམ། གྲོང་ཁྱེར་པ་ཏྲ་ལི་
པུ་ཏྲ་ལི་ཡིན་པར་ཡང་བཤད་དོ། །གྲོང་གི་མཐའ་ནི་མོན་ཡུལ་གྱི་བྱེ་བྲག་གཅིག་ཡིན་ནོ། །ཙ་རི་ཏྲ་ནི་རྒྱ་གར་ལྷོ་
ཕྱོགས་འབྲས་ས་ལུ་བཟང་པོ་སྐྱེ་བ་གཅིག་ཡོད་དོ། །ཀོ་ས་ལ་ནི་རྒྱལ་པོ་གསལ་རྒྱལ་གྱི་ཡུལ་གཉན་ཡོད་ན་
ཡོད་དོ། །སིན་དྷ་ནི་ལྷོ་ཕྱོགས་ན་སློབ་དཔོན་ཕྱོགས་གླང་གི་སྒྲུབ་གནས་ཡོད་པ་དེ་ཡིན་ནོ། །གཞོན་ནུའི་གྲོང་
ནི་བུད་མེད་གཟུགས་བཟང་མོ་འབའ་ཞིག་ཡོད་པའི་ཡུལ་རྒྱ་མཚོའི་གླིང་ཕྲན་གཅིག་ཡིན་ནོ། །འདི་དག་ནི་
གདུལ་བྱ་དབང་པོ་དམན་པ་ཡུལ་གཞན་དུ་འཁྱམ་པར་སྤྲོ་བའི་དོན་གསུངས་སོ། །དབང་པོ་འབྲིང་པོའི་དཀྱིལ་
འཁོར་གྱི་ནང་དུ་ལྷའི་གནས་བསྟན་པ་དང་། དབང་པོ་རྣོན་པོའི་ངོར་ལུས་ལ་རྩ་ཡི་གེའི་དཀྱིལ་འཁོར་བསྟན་
པ་དང་། དབང་པོ་ཡང་རབ་ཀྱི་ངོར་ལུས་མིག་ཡོར་གྱི་རྣམ་པ་དང་། སྟོང་ཉིད་སྙིང་རྗེ་བྱང་ཆུབ་ཀྱི་སེམས་
དཀྱིལ་འཁོར་དུ་གསུངས་པ་ཡིན་ནོ། །འདི་ནི་ངེས་པའི་དོན་ཡིན་ལ། གཞན་རྣམས་དྲང་པའི་དོན་ཡིན་ཏེ། དེ་
ཁོ་ན་ཉིད་ཀྱི་ཡོན་ཏན་དང་མི་ལྡན་པའི་གང་ཟག་ཕྱི་རོལ་གྱི་ཡུལ་བསྐོར་བས་ལུས་ཀྱི་ཁམས་ཟད་པར་འགྱུར་
བའི་ཕྱིར་རོ། །དེས་ན་ནང་གི་རྣལ་འབྱོར་ལ་ཤིན་ཏུ་བརྩོན་པར་བྱའོ། །ཕྱིའི་གནས་འདི་རྣམས་རླུང་གི་དཀྱིལ་
འཁོར་ནས་ཚངས་པའི་འཇིག་རྟེན་པའི་བར་ལ་ཚང་བ་ཡོད་ཅིང་། སངས་རྒྱས་འབྱོན་པའི་གནས་འཛམ་བུ་
གླིང་ལ་ཡང་ཚང་ལ། བླ་མ་ལ་མ་ལྟོས་པར་རྒྱུད་ལ་འཇུག་པ་དགག་པའི་ཕྱིར་འཁྲུགས་པའི་ཚུལ་དུ་གསུངས་པ།
སམ ུ་ཊི་དང་། ཕྱག་རྒྱ་ཆེན་པོ་ཐིག་ལེ་དང་། བདེ་མཆོག་གི་རྒྱུད་ལ་སོགས་པར་གསུངས་པ་རྣམས་འཁྲུགས་
བསྡེབས་ནས་རྡོ་རྗེའི་ལུས་ལ་སྦྱར་ཏེ། གནད་དུ་བསྣུན་པས་ངེས་པའི་དོན་རྒྱུད་ལ་སྐྱེ་བ་ཡིན་ནོ། །གནས་
འཐུང་གཅོད་ཀྱི་བྱེ་བྲག་ཙ་རི་ཏྲ་ནི་ལྷོ་ཕྱོགས་རྒྱ་མཚོའི་འགྲམ་ན་ཡོད་པར་གསུངས་པས་ཀོང་ཡུལ་གྱི་ཙ་རི་ཙ་
གོང་ནི་མ་ཡིན་ནོ། །འགའ་ཞིག་ན་རེ། གནས་ཞིང་གི་བྱེ་བྲག་དེ་ཝི་ཀོ་ཊའི་ཁྱད་པར་ཞིག་ཙ་རི་ཟེར་བ་ནི།
རྡོ་རྗེ་མཁའ་འགྲོའི་རྒྱུད་ལས་ནི། །དེ་ཝི་ཀོ་ཊར་བྷ་ཏྲ་གནས། །ཞེས་གསུངས་གཞན་ཡང་དེ་ཉིད་ལས། །བོད་
ཡུལ་ལྷན་ཅིག་སྐྱེས་མ་ནི། །རྡོ་ཡིག་ཕུག་ལ་བརྟེན་ཏེ་གནས། །ཡུལ་དེར་གནས་པའི་ལྷ་མོ་ནི། །བྷ་ཊའི་ཤིང་ལ་
བརྟེན་ཞེས་གསུངས། །དེ་ཡི་ཕྱོགས་ན་བྷ་དྲའི་ཤིང་། །ཡོད་ནི་ཡུལ་དེ་འགལ་བ་མེད། །ཅེས་པ། རྒྱུད་དུ་དེ་ཝི་
ཀོ་ཊར་བྷ་ཊ་གནས། །ཞེས་གསུངས་པ་ནི། གནས་དེ་ལ་ཆེ་ཆུང་གཉིས་ཡོད་པའི་ཆེ་ཤོས་རྒྱ་གར་ཤར་ཕྱོགས་ལྷ་~336~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མོའི་མཁར་ཞེས་བྱ་བ་རྡོའི་ཆོས་འབྱུང་མིག་གི་དབྱིབས་འདྲ་བས་མཚན་པ་གཅིག་ཡོད་པ་ཡིན་ལ། ཆུང་ཤོས་དེ་
ཙ་རི་ཡིན་ཞེས་ཟེར་ཏེ། རྒྱུད་དུ། གྱེན་དུ་འབར་སྐྲ་ཞེས་བྱ་བ། །ཀྵེ་ཏྲ་པ་ལ་བརྩིགས་པ་ཆེ། །དེ་ཝི་ཀོ་ཊར་སྣ་
ཆེན་མོ། །སྟོབས་པོ་ཆེ་ཡི་སྐྱེ་གནས་འབྱུང་། །ལྷ་མོ་ལག་ན་མདུང་ཅན་དེ། །རྣལ་འབྱོར་དབང་ཕྱུག་ཀུན་གྱི་
མཆོག །གནས་དེར་ལྷ་མོ་དྲག་ཆེན་མོ། །བྷ་ཊའི་ཤིང་ལ་བརྟེན་ཏེ་གནས། །བོད་ཡུལ་དུ་ནི་ལྷན་ཅིག་སྐྱེས། །རང་
བྱུང་གི་ནི་སྐྱེ་གནས་བྱུང་། །ཆུ་སྤྲིན་རྒྱལ་མཚན་ལག་ན་ཐོགས། །ཞི་ཞིང་གསལ་བའི་གཟུགས་ཅན་ཏེ། །ཡུལ་
དེར་གནས་པའི་ལྷ་མོ་དེ། །བྲག་གི་ཁྱིམ་ལ་བརྟེན་ཏེ་གནས། །ཞེས་གསུངས་པས། ཙ་རིའི་ཡུལ་ཕྱོགས་དེ་ན་
བྷ་ཊའི་ཤིང་ཡོད་ན། དེ་ཝི་ཀོ་ཊའི་ཡུལ་གྱི་ཁྱད་པར་ཡིན་པས་མི་འགལ་ལོ། །བྷ་ཊའི་ཤིང་ནི་པགས་པ་ཤིན་ཏུ་
འཇམ་ཞིང་ཡལ་ག་རྣམས་ཀྱི་ཕྱིའི་དབྱིབས་དང་ཁ་དོག་རྒྱུ་མ་བུས་པ་ལྟ་བུ། འདབ་མ་ཕྱོགས་གཉིས་སུ་བྱའི་
གཤོག་པ་ལྟར་ཆ་མཉམ་དུ་ཡོད་ཅིང་། དབྱིབས་ཤོལ་པའི་འདབ་མ་ལྟ་བུ་ཞིག་རྒྱ་གར་ཤར་ཕྱོགས་དང་ཐད་
སྙམ་གྱི་རྒྱ་ཡུལ་ནའང་སྐྱེ་བའི་རྒྱལ་པོའི་ཤིང་ཞེས་གྲགས་པ་དེ་ཡིན་ནམ་སེམས་སོ། །
གསུམ་པ་ནི། ཏི་སེ་དང་ནི་ཙ་རི་སོགས། །གལ་ཏེ་གནས་ཆེན་ཡིན་ན་ཡང་། །ཡུལ་དེར་འགྲོ་བའི་གང་
ཟག་ནི། །དབང་བསྐུར་ཐོབ་ཅིང་དམ་ཚིག་ལྡན། །བརྡ་དང་བརྡ་ཡི་ལན་ཤེས་ཤིང་། །རིམ་གཉིས་རྟོགས་པ་
བརྟན་པོ་ཡི། །སྤྱོད་པའི་དོན་དུ་རྒྱུ་བར་གསུངས། །དེ་ལྟ་མིན་པའི་གང་ཟག་གིས། །ཡུལ་དེར་འགྲོ་བ་རྒྱུད་
ལས་བཀག །ཅེས་པ། བོད་ཡུལ་གྱི་གངས་ཏི་སེ་དང་། རི་ཁྲོད་རྩ་རི་རྒྱུད་ནས་གསུངས་པའི་གནས་ཆེན་ཡིན་
དུ་ཆུག་ནའང་། དེར་འགྲོ་བའི་རྣལ་འབྱོར་པ་དབང་དང་གདམས་པ་ཕྱིན་ཅི་མ་ལོག་པར་ཐོབ་ཅིང་ཉམས་སུ་
བླངས་པས་བསྐྱེད་རྫོགས་ལ་བརྟན་པ་ཐོབ་པ། དཔའ་བོ་དང་མཁའ་འགྲོས་བསྟན་པའི་ལུས་ངག་གི་བརྡ་དང་
བརྡའི་ལན་ལེགས་པར་ཤེས་པས་བརྟུལ་ཞུགས་ཀྱི་སྤྱོད་པ་བསྐྱང་པའི་ཕྱིར་འགྲོ་བར་གསུངས་ཀྱི། དེ་ལས་
གཞན་པའི་གང་ཟག་གིས་ཕྱིན་ཀྱང་ཡོན་ཏན་མེད་ཅིང་བར་ཆད་འབྱུང་བས་བཀག་པ་ཡིན་ནོ། །
གཉིས་པ་ལ་གསུམ། འཁྲུལ་པ་ཡུལ་འདོན་པ། མ་འཁྲུལ་དབང་གཞུང་འཛུགས་པ། སྟོང་རྐྱང་བསྒོམ་
པས་སྐུ་གསུམ་ཐོབ་པ་དགག་པའོ། །དང་པོ་ལ་གཉིས་ལས། ཟེར་ལུགས་བརྗོད་པ་ནི། ཁ་ཅིག་དཀར་པོ་ཆིག་
ཐུབ་ལས། །འབྲས་བུ་སྐུ་གསུམ་འབྱུང་ཞེས་ཟེར། །ཞེས་པ། བོད་ཀྱི་སྤྲོས་བྲལ་སྟོང་པ་ཉིད་སྒོམ་པས་སངས་
རྒྱས་ཀྱི་ལམ་དུ་འདོད་པའི་རྟོགས་ལྡན་ཁ་ཅིག །སེམས་ངོ་འཕྲོད་ཅིང་སྟོང་ཉིད་བསྒོམས་པས་ཐབས་གཞན་ལ་
མ་ལྟོས་པར་སྐུ་གསུམ་ལྷུན་གྲུབ་ཏུ་འབྱུང་ངོ་། །ཞེས་ཟེར་རོ། །རྒྱ་གར་དུ་བྲམ་ཟེ་སྟོང་ཉིད་བློ་གྲོས་དང་།
མཁན་པོ་རབ་སྣང་བྱེད་དང་། ཨ་ནན་ཏ་བཛྲ་དང་། དགེ་བསྙེན་སིདྷི་ཀ་ར་དང་། དཔལ་གྱི་སེངྒེ་དང་། སྣང་~337~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མཛད་རྡོ་རྗེ་དང་། ཐེག་ཆེན་དཔལ་དང་། ལེགས་སྦྱིན་བཟང་པོ་དང་། ཤམ་ཐབས་སྔོན་པོ་ཅན་དང་། རྒྱལ་
བའི་ཞབས་དང་། རིན་ཆེན་ལྡན་དང་། བཟང་པོའི་བཤེས་གཉེན་དང་། དགེ་སློང་མ་དགའ་མོ་ལ་སོགས་པ་
རྣམས་སངས་རྒྱས་ཀྱི་ཡེ་ཤེས་ནི། གཉིས་སུ་མེད་པ་བསམ་གྱིས་མི་ཁྱབ་པ་ཡིན་པས་དེའི་རྒྱུ་སྟོང་ཉིད་བསམ་
གྱིས་མི་ཁྱབ་ཅིང་། སྤྲོས་པ་རྣམ་པར་ཆད་པའི་རྣལ་འབྱོར་བསྒོམས་པས་འགྲུབ་བོ། །བསྐྱེད་རིམ་དང་སྤྱོད་པ་
ལ་སོགས་པ་གསུངས་པ་ནི། ཆད་པར་ལྟ་བ་དགག་པ་དང་ཟབ་མོའི་དོན་གྱིས་འཇིག་པའི་འཇིག་རྟེན་པ་
རྣམས་རྗེས་སུ་བཟུང་བའི་ཕྱིར་ཡིན་ནོ། །ཞེས་ཟེར་རོ། །ཡང་དྲང་སྲོང་བི་ཤྭ་མི་ཏྲ་དང་། གཞོན་ནུའི་སྡེ་དང་།
རྒྱལ་བའི་ཞབས་ལ་སོགས་པ་ནི། རྫོགས་པའི་སངས་རྒྱས་བསོད་ནམས་ཀྱིས་ཉེ་བར་བསྒྲུབས་པའི་ཕྱིར་
གཟུགས་སྐུས་སེམས་ཅན་གྱི་དོན་བྱེད་པ་ཡིན་པས་དེའི་རྒྱུ་ལྷའི་རྣལ་འབྱོར་དང་། དམ་ཚིག་དང་སྡོམ་པ་ལ་
སོགས་པའི་སྤྱོད་པ་ཕྱིན་ཅི་མ་ལོག་པ་སྒྲུབ་པར་བྱའོ། །སྟོང་པ་ཉིད་ཀྱི་ཤེས་རབ་དགོས་པར་གསུངས་པ་ནི། དེ་
ཁོ་ན་ཉིད་ལ་ཕྱིན་ཅི་ལོག་ཏུ་འཛིན་པ་དགག་པའི་ཕྱིར་གསུངས་སོ་ཞེས་ཟེར་རོ། །གཉིས་པ་དེ་སུན་འབྱུང་བ་
ལ་གསུམ། རིགས་པས་དགག་པ། ལུང་གིས་དགག་པ། འགག་བསྡུས་ཏེ་ཆིག་ཐུབ་ཀྱིས་འཚང་མི་རྒྱ་བར་
བསྟན་པའོ། །
དང་པོ་ལ་གསུམ། རྒྱུ་འབྲས་མི་མཐུན་པར་བསྟན་པ་གཅིག་ཐུབ་དུ་མར་ཐལ་བ། ལུང་དོན་འཁྲུལ་པར་
བསྟན་པའོ། །དང་པོ་ནི། གཅིག་ལས་འབྲས་བུ་འབྱུང་མི་ནུས། །གལ་ཏེ་གཅིག་ལས་འབྲས་བུ་ཞིག །བྱུང་ཡང་
ཉན་ཐོས་འགོག་པ་བཞིན། །འབྲས་བུ་དེ་ཡང་གཅིག་ཏུ་འགྱུར། །ཞེས་པ། རྐྱེན་དང་མི་ལྡན་པའི་རྒྱུ་གཅིག་ཁོ་
ནས་འབྲས་བུ་བསྐྱེད་པ་མི་རིགས་ཏེ། ཕྱི་རོལ་གྱི་ས་བོན་ལས་མྱུ་གུ་འབྱུང་བ་ལའང་། དྲོད་གཤེར་དང་ཞིང་ས་
དང་། སྐྱེས་བུའི་རྩོལ་བ་ལ་སོགས་མཐུན་པའི་རྐྱེན་རྣམས་ཚང་བ་ལས་འབྱུང་གིས། རྒྱུ་མ་ཚང་བ་དང་མི་མཐུན་
པའི་རྐྱེན་ལས་མི་འབྱུང་བ་བཞིན། སངས་རྒྱས་ཀྱང་རྒྱུ་རྐྱེན་ཕུན་སུམ་ཚོགས་པ་ཐམས་ཅད་ཚང་བ་ལས་འགྲུབ་
པ་ཡིན་ཏེ། ཐམས་ཅད་མཁྱེན་པའི་ཡེ་ཤེས་ནི་སྙིང་རྗེའི་རྩ་བ་ཅན་བྱང་ཆུབ་སེམས་ཀྱི་རྒྱུ་ལས་བྱུང་བ་ཐབས་
ཀྱིས་མཐར་ཕྱིན་པ་ཡིན་ནོ་ཞེས་གསུངས་པ་དང་། ཤི་བིའི་རྒྱལ་པོའི་སྐྱེས་རབས་ལས། རྒྱུ་གཅིག་གིས་ནི་ཀུན་
འགྲུབ་པའི། །འབྲས་བུ་གང་ནའང་ཡོད་མ་ཡིན། །ལྷ་རྣམས་ཀྱིས་ནི་བྱས་པ་ཡང་། རྒྱུ་རྐྱེན་གཞན་ལ་ལྟོས་པ་
ཡོད། །ཅེས་པ་དང་། སྤྱོད་འཇུག་ཏུ། རྐྱེན་གཅིག་གིས་ནི་ཀུན་ནུས་པ། །གང་ན་ཡང་ནི་ཡོད་མ་ཡིན། །སྣ་
ཚོགས་རྐྱེན་ལས་སྐྱེས་པ་ཡི། །རྒྱུ་མ་དེ་ཡང་སྣ་ཚོགས་ཉིད། །ཅེས་སོ། །གལ་ཏེ་རྒྱུ་གཅིག་ལས་འབྲས་བུ་ཞིག་
བྱུང་ནའང་གཅིག་ཏུ་འགྱུར་ཏེ། རྒྱུ་འབྲས་ཚུལ་མཐུན་པའི་ཕྱིར། དཔེར་ན་ཉན་ཐོས་འཕགས་པ་འགོག་པ་ལ་~338~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སྙོམས་པར་འཇུག་པའི་འདུ་ཤེས་དང་ཚོར་བ་ཐམས་ཅད་སུན་དབྱུང་བའི་ཏིང་ངེ་འཛིན་ནི་བསྒོམས་པས་ཡིད་
ལ་བྱེད་པ་འགགས་པའི་སེམས་མེད་ཀྱི་སྙོམས་འཇུག་འགྲུབ་པ་བཞིན་ནོ། །བྱེ་བྲག་ཏུ་སྨྲ་བ་ཁ་ཅིག་ཀྱང་།
ལས་གཅིག་གིས་ལུས་གཅིག་ཁོ་ན་ལེན་པར་འདོད་དོ། །གཅིག་ཐུབ་ལས་སངས་རྒྱས་འབྱུང་སྲིད་ནའང་སྐུ་
གསུམ་ཚང་བ་མི་འབྱུང་ངོ་། །
གཉིས་པ་ནི། འགའ་ཞིག་གཅིག་ཐུབ་བསྒོམ་པ་ཡི། །རྗེས་ལ་བསྔོ་བ་བྱ་དགོས་ཟེར། །འོ་ན་གཅིག་
ཐུབ་གཉིས་སུ་འགྱུར། །དེ་ལའང་སྐྱབས་འགྲོ་སེམས་བསྐྱེད་དང་། །ཡི་དམ་ལྷ་སྒོམ་ལ་སོགས་པ། །དགོས་ན་
གཅིག་ཐུབ་དུ་མར་འགྱུར། །དེ་ན་གཅིག་ཐུབ་འདི་འདྲའི་ལུགས། །རྫོགས་སངས་རྒྱས་ཀྱིས་གསུངས་པ་
མེད། །ཅེས་པ། དེ་ལ་འགའ་ཞིག་ན་རེ། གཅིག་ཐུབ་བསྒོམ་པའི་རྗེས་སུ་འབྲས་བུ་སྐུ་གསུམ་འགྲུབ་པའི་བསྔོ་
བ་སྨོན་ལམ་གྱིས་རྒྱས་འདེབས་དགོས་ཞེས་ཟེར་རོ། །འོ་ན་གཅིག་སྐྱ་མ་ཐུབ་པས་གཉིས་སུ་འགྱུར་རོ། །ཆིག་
ཐུབ་སྒོམ་པའི་སྔོན་དུ་བླ་མ་དཀོན་མཆོག་ལ་སྐྱབས་འགྲོ་དང་བྱང་ཆུབ་ཏུ་སེམས་བསྐྱེད་པ་མི་བྱེད་ན་སངས་
རྒྱས་ཀྱི་རྒྱུར་མི་འགྱུར་ལ། བྱེད་ན་གསུམ་དང་བཞི་རུ་འགྱུར་ཅིང་། དེ་ལའང་ཡི་དམ་གྱི་ལྷ་སྒོམ་པ་དང་། སྙིང་
པོ་བཟླས་པ་དང་། མཆོད་བསྟོད་ལ་སོགས་མི་བྱེད་ན་གསང་སྔགས་ཀྱི་ལམ་མ་ཚང་ཞིང་། བྱེད་ན་གཅིག་ཐུབ་
མང་པོར་འགྱུར་རོ། །དཀར་པོ་གཅིག་ཐུབ་འདི་འདྲ་གསུང་རབ་ཀྱི་དགོངས་པ་མ་ཡིན་ཏེ། ལུང་རིགས་ཀྱི་
གནོད་བྱེད་དོན་མཐུན་འཇུག་པའི་ཕྱིར་རོ། །
གསུམ་པ་ནི། ཐུབ་པས་སྟོང་ཉིད་བསྔགས་པ་ནི། །དངོས་པོར་འཛིན་པ་བཟློག་ཕྱིར་ཡིན། །སངས་
རྒྱས་ཕྱག་འཚལ་བརྗོད་ཙམ་གྱིས། །འཁོར་བ་ལས་ནི་ཐར་ཞེས་གསུངས། །ཞེས་པ། གསང་བ་བསམ་གྱིས་མི་
ཁྱབ་པའི་མདོར། སེམས་ཅན་གྱི་བསོད་ནམས་ཀྱིས། །ཕུང་པོ་ཇི་སྙེད་ཡོད་བཟུང་བ། །དེ་སྙེད་བྱང་ཆུབ་སེམས་
དཔའ་ཡིས། །བྱང་ཆུབ་སེམས་ལས་རབ་ཏུ་བྱུང་། །བྱང་ཆུབ་སེམས་ཀྱི་བསོད་ནམས་ཀྱི། །ཕུང་པོ་ཇི་སྙེད་
བརྗོད་པ་བས། །དམ་པའི་ཆོས་ནི་ཡོངས་འཛིན་ན། །དེ་བས་བསོད་ནམས་ཆེས་མང་ངོ་། །དམ་ཆོས་འཛིན་
པའི་བསོད་ནམས་ནི། །སངས་རྒྱས་ཀུན་གྱིས་ནན་ཏན་དུ། །བསྐལ་པ་བྱེ་བར་བརྗོད་མཛད་ཀྱང་། །མཐའ་
མར་ཕྱིན་པར་འགྱུར་མ་ལགས། །དམ་པའི་ཆོས་ནི་འཛིན་པ་དང་། །བྱང་ཆུབ་སེམས་ཀྱི་བསོད་ནམས་དེས། །སྟོང་
པ་ཉིད་ལ་མོས་པ་ཡིས། །བཅུ་དྲུག་ཆར་ཡང་མི་ཕོད་དོ། །ཞེས་པ་དང་། མདོ་སྡུད་པར། ཇི་ལྟར་ཤེས་རབ་ཕ་
རོལ་ཕྱིན་པའི་མཚན་ཉིད་སྟོང་། །ཆོས་འདི་ཐམས་ཅད་མཚན་ཉིད་དེ་དང་འདྲ་ཤེས་ཤིང་། །ཆོས་རྣམས་སྟོང་
ཞིང་མཚན་མ་མེད་པར་རབ་ཤེས་ན། །དེ་ལྟར་སྤྱོད་པ་བདེ་གཤེགས་ཤེས་རབ་ཕ་རོལ་སྤྱོད་པ་ཡིན། །ཞེས་དང་། ~339~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
རྒྱས་པའི་བསྟན་བཅོས་སུའང་། སྟོང་ཉིད་ལྟ་བས་གྲོལ་འགྱུར་གྱིས། །སྒོམ་པ་ལྷག་མ་དེ་དོན་ཡིན། །ཞེས་པ་
ལ་སོགས་སྟོང་པ་ཉིད་ལ་བསྔགས་པ་ཆེན་པོ་མཛད་པ་ནི། གདུལ་བྱ་རྣམས་ཐོག་མ་མེད་པ་ནས་གཟུང་འཛིན་
དུ་སྣང་བའི་ཆོས་ལ་བདེན་པའི་དངོས་པོར་འཛིན་པའི་ལྟ་བ་ལོག་པར་རྟོག་པ་བཟློག་པའི་ཕྱིར་གསུངས་པ་
ཡིན་གྱིས། སངས་རྒྱས་ཐོབ་པའི་ཐབས་ཀྱི་ཡན་ལག་འགོག་པ་མ་ཡིན་ཏེ། ཡེ་ཤེས་སྙིང་པོ་ཀུན་ལས་བཏུས་ཀྱི་
འགྲེལ་པར། དོན་དམ་པ་ནི་ཡོད་པ་དང་མེད་པ་གཉིས་ཀ་དབེན་པ་ཡིན་ན། ཅིའི་ཕྱིར་དེ་བཞིན་གཤེགས་པས་
ཕལ་ཆེར་མེད་པ་ཁོ་ནར་བསྟན་ཅེ་ན། བྱིས་པ་རྣམས་ཐོག་མ་མེད་པའི་འཁོར་བ་ནས་ཡོད་པ་ལ་མངོན་པར་
ཞེན་པ་ཡིན་པས་དེ་བསལ་བ་ལ་འབད་པའི་དགག་པ་གཙོ་བོར་མཛད་དེ། ཡོད་དང་མེད་པ་འདི་གཉིས་མེད་
པའི་ཆོས་ཡིན་ཏེ། །བྱང་ཆུབ་སེམས་དཔའ་གང་གིས་འདི་ཡིས་ངེས་པར་འབྱུང་། །ཞེས་པ་ལ་སོགས་མེད་པའི་
བསྔགས་པ་མཛད་པས་བསྟན་པ་ཡིན་ནོ། །ཞེས་བཤད་དོ། །དཔེར་ན་ཕལ་པོ་ཆེར། སེམས་ཅན་ལ་ལ་ཞིག་
གིས་དེ་བཞིན་གཤེགས་པ་མཐོང་ངམ་ཐོས་ཀྱང་སྒྲིབ་པས་ཀུན་ནས་འཁོར་བའི་ཕྱིར་དེ་བཞིན་གཤེགས་པ་ལ་
མ་དད་པ་ཞིག་བྱས་ནའང་། དེ་དག་གིས་མཐོང་བ་དང་ཐོས་པའི་དགེ་བའི་རྩ་བ་དེ་ནི་ཡོངས་སུ་མྱ་ངན་ལས་
འདའ་བའི་བར་དུ་དོན་ཡོད་པ་ཡིན་ནོ། །ཞེས་པ་དང་། མཚན་མོའི་ལྷ་མོ་ཀུན་ཏུ་སྐྱོང་བའི་གཟི་བརྗིད་དཔལ་
གྱིས་འདས་པའི་ཚེ་རབས་མང་པོའི་སྔོན་རོལ་དུ། དེ་བཞིན་གཤེགས་པའི་སྐུ་གཟུགས་པདྨོའི་སྟེང་ན་བཞུགས་
པ་གཞིག་པར་གྱུར་པ་ཞིག་བཅོས་པ་དེས་ནི། ཁོ་མོའི་བླ་མེད་རྫོགས་པའི་བྱང་ཆུབ་ཀྱི་རྒྱུར་གྱུར་ཏོ། །ལུས་ཀྱང་
འདི་ལྟར་ཤིན་ཏུ་མཛེས་པ་ཐོབ་བོ། །ཞེས་པ་དང་། ངེས་པ་དང་མ་ངེས་པ་ལ་འཇུག་པ་ཕྱག་རྒྱའི་མདོར། སངས་
རྒྱས་ཐམས་ཅད་མཁྱེན་པ་འཇིག་རྟེན་པའི་མགོན་པོ་ཞེས་ཐོས་སམ། རི་མོ་མཐོང་ངམ། གཟུགས་བྱས་པ་
མཐོང་ན། སེམས་ཅན་ཐམས་ཅད་རང་སངས་རྒྱས་སུ་གྱུར་པ་ལ་ལྷའི་ཞལ་ཟས་དང་ན་བཟའ་བསྐལ་པ་གངྒཱའི་
ཀླུང་གི་བྱེ་མ་སྙེད་དུ་ཕུལ་བ་བས་ཀྱང་ལྷག་སྟེ། གུས་པས་ཐལ་མོ་སྦྱོར་བ་དང་ཕྱག་འཚལ་བ་དང་། མཆོད་པ་
དང་། བཀུར་བསྟི་བྱེད་པ་ལྟ་སྨོས་ཀྱང་ཅི་དགོས་ཞེས་གསུངས་པ་དང་།
དེ་བཞིན་མཆོད་རྟེན་བསྐོར་བ་དང་། །རྟེན་འབྲེལ་ཙམ་ཞིག་ཐོས་སོགས་དང་། །སྔགས་འབྲུ་འགའ་
ཞིག་དྲན་ཙམ་གྱིས། །སྡིག་པ་ཀུན་ལས་གྲོལ་འགྱུར་ཞེས། །གསུངས་པའི་དགོངས་པ་མི་ཤེས་པར། །ཚིག་འབྲུ་
ཙམ་ལ་བརྟེན་མི་བྱ། །ཞེས་པ། དེ་བཞིན་གཤེགས་པའི་མཆོད་རྟེན་ལ་བསྐོར་བ་གཅིག་དང་། ཕྱག་གཅིག་དང་། མགོ་
དུད་པ་གཅིག་དང་། གུས་པས་ཐལ་མོ་སྦྱོར་བ་དང་། ཐལ་མོ་ཡ་གཅིག་ཙམ་སྟོན་པ་དང་། རྟེན་འབྲེལ་སྙིང་
པོའི་སྔགས་ལན་གཅིག་ཙམ་ཐོས་པ་དང་། སངས་རྒྱས་ཀྱི་མཚན་དང་། སྔགས་ཀྱི་ཡིག་འབྲུ་འགའ་ཞིག་ལན་~340~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གཅིག་ཙམ་དྲན་པ་དང་། བརྗོད་པས་འཁོར་བ་ལས་ཐར་བར་གསུངས་པ་དང་། སངས་རྒྱས་ལ་དམིགས་ནས་
ནམ་མཁའ་ལ་མེ་ཏོག་གཅིག་ཙམ་དང་། ཆུ་གཙང་མ་ཁྱོར་གང་ཙམ་འཐོར་བར་བྱེད་ནའང་། དེའི་བསོད་
ནམས་ཀྱི་ཕུང་པོ་མྱ་ངན་ལས་འདའ་བའི་མཐར་ཐུགས་ཀྱི་བར་དུ་ཉམས་པར་མི་འགྱུར་ཏེ། དམ་ཆོས་པད་
དཀར་ལས། མཆོད་རྟེན་དེ་ལ་གང་གིས་ཐལ་མོ་སྦྱར། །ཡོངས་སུ་ཚང་ངམ་ཐལ་མོ་ཡ་གཅིག་གམ། །ཡང་ན་
མགོ་བོ་སྐད་ཅིག་བཏུད་པ་དང་། །དེ་བཞིན་ལུས་ཀྱང་ལན་གཅིག་བཏུད་པ་དང་། །གང་གིས་རིང་བསྲེལ་
གནས་པ་དེ་དག་ལ། །གཡེངས་པའི་སེམས་ཀྱིས་སངས་རྒྱས་ཕྱག་འཚལ་ལོ། །ཚིག་གཅིག་ལན་འགའ་བརྗོད་
པར་བྱེད་པ་ཡང་། །དེ་དག་ཀུན་གྱིས་བྱང་ཆུབ་མཆོག་འདི་ཐོབ། །ཅེས་པ་དང་།
 མཆོད་རྟེན་བསྐོར་བའི་སྔགས་ནི། ན་མོ་རཏྣ་ཏྲཱ་ཡཱ་ཡ། ན་མོ་བྷ་ག་ཝ་ཏེ། རཏྣ་ཀེ་ཏུ་ར་ཛཱ་ཡ། ཏ་ཐ་གཱ་
ཏཱ་ཡ་ཨརྷ་ཏེ་སམྱཀ་སཾ་བུདྡྷ་ཡ། ཏདྱ་ཐཱ། ཨོཾ་རཏྣེ་རཏྣེ་མ་ཧཱ་རཏྣེ་རཏྣ་བི་ཛ་ཡེ་སྭཱ་ཧཱ། ལན་གཅིག་བརྗོད་པས་
ཕྱོགས་བཅུ་དུས་གསུམ་གྱི་དཀོན་མཆོག་གསུམ་ལ་ཕྱག་འཚལ་བ་དང་། བསྐོར་བ་བྱས་པར་འགྱུར། དགེ་བ་
སྣ་གཅིག་བྱས་པའང་བྱེ་བ་ཕྲག་ཏུ་འགྱུར། ཞེས་པ་དང་། རྟེན་འབྲེལ་སྙིང་པོའི་གཟུངས་ནི། ཨོཾ་ཡེ་དྷརྨ་ཧེ་ཏུ་པྲ་
བྷ་ཝཱ་ཧེ་ཏུན་ཏེ་ཥན་ཏ་ཐཱ་ག་ཏཱ་ཧྱ་བཱ་དཏ། ཏེ་ཥཉྩ་ཡོ་ནི་རོ་དྷ་ཨེ་ཝཾ་བཱ་དི་མཧཱ་ཤྲཱ་མ་ཎ་ཡེ་སྭཱ་ཧཱ། ལན་གཅིག་
བརྗོད་པས་སྡིག་པ་ཐམས་ཅད་བྱང་བར་འགྱུར། མི་མཐུན་ཕྱོགས་ཐམས་ཅད་ཞི་བར་བྱེད་ཅེས་པ་ལ་སོགས་
གསུངས་པའི་དགོངས་པ་ཡང་དག་པར་མི་ཤེས་པར་ཚིག་འབྲུ་ཙམ་ལ་བདེན་པ་བཟུང་བར་མི་བྱ་སྟེ། འགའ་
ཞིག་ནི་སངས་རྒྱས་ཀྱི་གསུང་འདི་དག་བརྗོད་བྱའི་དོན་མེད་པའི་སླུ་བྲིད་ཀྱི་ཚིག་ཙམ་དུ་འཛིན་ཅིང་། ཁ་ཅིག་
འདི་ཁོ་ནས་ཆོག་པར་འཛིན་ལ། བསོད་ནམས་གཞན་བསགས་མི་དགོས་པར་འདོད་དེ། གཉིས་ཀའང་འཁྲུལ་
པ་ཡིན་ནོ། །དཀོན་མཆོག་སྤྲིན་དུ། དེ་བཞིན་གཤེགས་པ་ཤཱཀྱ་ཐུབ་པའི་མཚན་ཐོས་པས་རྫོགས་པའི་བྱང་ཆུབ་
ལས་ཕྱིར་མི་ལྡོག་པར་གསུངས་པ་ལ། ཐེ་ཚོམ་སྐྱེས་པའི་དོན་ཞུས་པས། དེ་མ་ཐག་འབྲས་བུ་དེ་ཐོབ་པ་མ་
ཡིན་གྱི། དེ་ཉིད་རྒྱུའི་ཐོག་མར་བྱས་ཏེ་དགེ་བའི་རྩ་བ་གཞན་དག་ཀྱང་སྒྲུབ་པར་འགྱུར་བས། ཚིག་དེ་མི་བསླུ་
བ་ཡིན་ནོ། ཞེས་གསུང་སོ། །
མདའ་རྐྱང་ལ་ནི་བྱེད་པ་མེད། །གཞུ་བཟངས་འཕེན་པ་ཤེས་གྱུར་ན། །དེ་ཡིས་འདོད་པའི་བྱ་བ་འགྲུབ། །དེ་
བཞིན་སྟོང་ཉིད་རྐྱང་པ་ལས། །བྱེད་པ་ཅི་ཡང་ཡོད་མ་ཡིན། །ཐབས་དང་ཤེས་རབ་ལེགས་འབྲེལ་ན། །འདོད་
པའི་འབྲས་བུ་རིམ་བཞིན་འཐོབ། །ཅེས་པ། དཔེར་ན་མདའ་རྐྱང་པ་ནི་བཅས་བཟང་ཞིང་ལེགས་པར་ཡོད་
ནའང་། འབིགས་པའི་བྱ་བ་མི་བྱེད་ལ། དེ་ཉིད་གཞུ་བཟང་པོ་དང་སྦྱར་ནས་སྐྱེས་བུ་སྟོབས་ལྡན་འཕེན་པ་ལ་~341~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མཁས་པས་ཚར་ཆོད་པར་བཀང་སྟེ་འཕངས་ན་གོ་ན་ཤིན་ཏུ་སྲ་བ་ཡང་ཐོགས་པ་མེད་པར་འབིགས་པའི་བྱ་བ་
འགྲུབ་བོ། །དེ་བཞིན་དུ་སྟོང་པ་ཉིད་རྐྱང་པ་དོན་ཤིན་ཏུ་བཟང་ནའང་བྱ་བྱེད་དང་བྲལ་བའི་ཕྱིར་མི་མཐུན་
ཕྱོགས་འཇོམས་པ་དང་། འབྲས་བུ་བསྐྱེད་པའི་ནུས་པ་གང་ཡང་ཡོད་པ་མ་ཡིན་ནོ། །སྤྲོས་བྲལ་སྟོང་ཉིད་
རྟོགས་པའི་ཤེས་རབ་དེ། བྱང་ཆུབ་ཀྱི་སེམས་དང་སྙིང་རྗེ་ཆེན་པོ་དང་། སྦྱིན་པ་དང་ཚུལ་ཁྲིམས་ལ་སོགས་པའི་
ཐབས་ཁྱད་པར་ཅན་དང་འབྲེལ་པ་ཉམས་སུ་བླངས་ནས་འབྲས་བུ་སངས་རྒྱས་ཀྱི་སྐུ་ཕྲིན་ལས་དང་བཅས་པ་
ལྷུན་གྲུབ་ཏུ་འཐོབ་པ་ཡིན་ནོ། །མདོ་སྡུད་པར། དམུས་ལོང་མིག་བུ་མེད་པ་བྱེ་བ་ཕྲག་ཁྲིག་རྣམས། །ལམ་ཡང་
མི་ཤེས་གྲོང་ཁྱེར་འཇུག་པར་ག་ལ་ནུས། །དེ་བཞིན་མིག་མེད་ཕ་རོལ་ཕྱིན་པ་ལྔ་པོ་ཡང་། །མིག་བུ་མེད་པར་
བྱང་ཆུབ་རེག་པས་འགྱུར་མ་ཡིན། །གང་ཚེ་ཤེས་རབ་ཀྱིས་ནི་ཡོངས་སུ་ཟིན་གྱུར་ན། །དེ་ཚེ་མིང་ཡོད་གྱུར་ཅིང་
དེ་ཡི་མིང་ཐོབ་བོ། །ཞེས་པས་ཐབས་ཁྱད་པར་ཅན་ཀྱང་ཤེས་རབ་ཟབ་མོས་ཟིན་དགོས་པར་གསུངས་པ་ཡིན་
ནོ༑ ༑གཉིས་པ་ལ་གསུམ། རྣལ་འབྱོར་བླ་མེད་ཀྱི་ལུང་གིས་དགག །སྤྱོད་པའི་རྒྱུད་ཀྱི་ལུང་གིས་དགག །བསྟན་
བཅོས་ཀྱི་ལུང་གིས་དགག་པའོ། །
དང་པོ་ནི། རྡོ་རྗེ་གུར་ལས་འདི་སྐད་གསུངས། གལ་ཏེ་སྟོང་པ་ཐབས་ཡིན་ན། །དེ་ཚེ་སངས་རྒྱས་ཉིད་
མི་འབྱུང་། །འབྲས་བུ་རྒྱུ་ལས་གཞན་མིན་ཕྱིར། །ཐབས་ནི་སྟོང་པ་ཉིད་མ་ཡིན། །ལྟ་བ་རྣམས་ལས་བཟློག་པ་
དང་། །བདག་ཏུ་ལྟ་བ་ཚོལ་རྣམས་ཀྱིས། །བདག་གཞན་བསམ་པ་བཟློག་པའི་ཕྱིར། །སྟོང་པ་རྒྱལ་བ་རྣམས་
ཀྱིས་གསུངས། །ཞེས་པ། སྟོང་ཉིད་རྟོགས་པ་ཁོ་ན་སངས་རྒྱས་སྒྲུབ་པའི་ཐབས་ཡིན་པར་བསམས་ནས་
བསྒོམ་པ་དེས་ནི་ཚེ་འདིར་སངས་རྒྱས་མི་འགྲུབ་སྟེ། རྣམ་ཀུན་མཆོག་ལྡན་གྱི་སྟོང་ཉིད་དང་མཆོག་ཏུ་མི་འགྱུར་
བའི་བདེ་བ་ཆེན་པོ་ཟུང་དུ་འཇུག་པའི་སངས་རྒྱས་རྡོ་རྗེ་འཆང་ཆེན་དེ། ཚེ་འདིར་འགྲུབ་པའི་རྒྱུ་སྟོང་རྐྱང་མ་
ཡིན་པའི་ཕྱིར། ཁྱབ་པ་ཡོད་དེ། འབྲས་བུ་རྒྱུ་དང་རིགས་མཐུན་དུ་འགྲུབ་པ་རྟེན་འབྲེལ་གྱི་ཆོས་ཉིད་ཡིན་པའི་
ཕྱིར། ཀོ་ཊ་བའི་ས་བོན་ལས་སཱ་ལུའི་འབྲས་བུ་མི་འབྱུང་བ་བཞིན་ནོ། །བཅོམ་ལྡན་འདས་ཀྱིས་བདག་མེད་
རྟོགས་པའི་ཤེས་རབ་སྒོམ་པའི་ལམ་དེ་འཁོར་བ་སྤང་ཞིང་ཐར་པ་ཐོབ་པའི་རྒྱུར་གསུངས་པ་དེ་གང་ཡིན་སྙམ་
ན༑ འཁོར་བ་སྤོང་བར་འདོད་པའི་གདུལ་བྱ་ལ་འཁོར་བར་སྐྱེ་བའི་རྩ་བ་བདག་འཛིན་བཟློག་པའི་ཕྱིར་དང་།
མུ་སྟེགས་བྱེད་དང་སངས་རྒྱས་པའི་ཐར་པ་དོན་གཉེར་འགའ་ཞིག་ཀྱང་། གཞུང་ལུགས་དང་བཤེས་གཉེན་
ངན་པ་ལ་བརྟེན་པའི་དབང་གིས་བཅིངས་གྲོལ་གྱི་གཞི་བདག་བདེན་པའི་དངོས་པོ་ཞིག་གིས་ཐར་པའི་ལམ་
བསྒྲུབས་ནས་མྱ་ངན་ལས་འདས་པ་འཐོབ་པར་འདོད་པ་དེ་དག་གི་ལོག་རྟོག་དགག་པའི་ཕྱིར་གསུངས་པ་~342~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཡིན་ནོ། །
དེ་ཕྱིར་དཀྱིལ་འཁོར་འཁོར་ལོ་ཞེས། །ཐབས་ནི་བདེ་བའི་སྡོམ་པ་སྟེ། །སངས་རྒྱས་ང་རྒྱལ་རྣལ་འབྱོར་
གྱིས། །སངས་རྒྱས་ཉིད་དུ་ངེས་པར་གྲུབ། །དེ་སོགས་ཤིན་ཏུ་གསལ་བར་གསུངས། །ཞེས་པ། སྟོང་རྐྱང་
བསྒོམས་པས་སངས་མི་རྒྱ་བར་ཐབས་ཁྱད་པར་ཅན་གྱིས་ཟིན་དགོས་པ་དེའི་ཕྱིར་ཐབས་དེ་སྟོན་པར་རིགས་
པས་བསྐྱེད་རིམ་དང་བཟླས་པ་ལ་སོགས་པ་ལའང་ཐབས་ཡིན་མོད་ཀྱི། འོན་ཀྱང་ཐེག་པ་གཞན་ལས་ཕུལ་དུ་
བྱུང་བའི་ཐབས་ཀྱི་མཆོག་ཏུ་གྱུར་པ་ནི། འཁོར་ལོ་བཞི་ལ་བརྟེན་པའི་ཁམས་བདུད་རྩིའི་དཀྱིལ་འཁོར་གྱི་
ལམ་ཆོས་ཐམས་ཅད་བདེ་བ་ཆེན་པོར་བསྡོམས་ཤིང་རྒྱས་བཏབ་ནས་སངས་རྒྱས་ཐམས་ཅད་ཀྱི་སྐུ་གསུང་
ཐུགས་ཀྱི་རང་བཞིན་དུ་ང་རྒྱལ་བརྟན་པོ་སྒོམ་པ་ནི། མྱུར་དུ་རྡོ་རྗེ་འཆང་གི་གོ་འཕངས་ངེས་པར་འགྲུབ་པ་ངེས་
པ་ཡིན་ནོ། །རྒྱས་པར་རྣལ་འབྱོར་བླ་ན་མེད་པའི་རྒྱུད་ཀྱི་ངེས་དོན་གྲུབ་ཐོབ་རྣམས་ཀྱི་གསལ་བར་གསུངས་པ་
བཞིན་ཤེས་པར་བྱའོ། །
གཉིས་པ་ནི། རྣམ་སྣང་མངོན་བྱང་ལས་ཀྱང་ནི། །ཐབས་དང་མི་ལྡན་ཡེ་ཤེས་དང་། །བསླབ་པ་དག་
ཀྱང་གསུངས་པ་ན། །དཔལ་བོ་ཆེན་པོས་ཉན་ཐོས་རྣམས། །དེ་ལ་བཞུགས་པའི་ཕྱིར་གསུངས་སོ། །ཞེས་པ།
ཐེག་པ་ཆེན་པོའི་སེམས་བསྐྱེད་དང་། སྙིང་རྗེ་གཞན་དོན་བྱེད་པ་ལ་སོགས་པ་དང་མི་ལྡན་པའི་རང་ཉིད་འཁོར་
བ་སྤོང་བའི་ལམ་ཀུན་བཏགས་ལྷན་སྐྱེས་ཀྱི་བདག་ཏུ་འཛིན་པའི་གཉེན་པོ་སྟོང་པ་ཉིད་ཀྱི་ཡེ་ཤེས་བསྒོམ་པ་
དང་། སེམས་ཅན་ལ་གནོད་པ་གཞི་དང་བཅས་པ་ལས་བཟློག་པའི་སོ་སོར་ཐར་པའི་བསླབ་པ་གསུངས་པ་དེ་
ནི་ཉན་ཐོས་ཀྱི་རིགས་ཅན་རྣམས་ཐེག་པ་ཆེན་པོའི་ལམ་དུ་གཞུག་པའི་ཕྱིར་གསུངས་པ་ཙམ་ཡིན་གྱིས། ཡང་
དག་པའི་ལམ་མ་ཡིན་ཏེ། དེ་ཉིད་དུ། བསླབ་བྱ་དགེ་བ་བཅུ་བསྟན་པ་ལ། ཉན་ཐོས་རྣམས་ནི་ཐབས་དང་ཤེས་
རབ་དང་མི་ལྡན་ཅིང་ཕྱོགས་གཅིག་ཤེས་པ་ཡིན་ནོ། །མུ་སྟེགས་ནི་འཇིག་རྟེན་དུ་གཞན་ཅིང་རྐྱེན་གཞན་གྱིས་
འཇུག་པ་ཡིན་ནོ། །བྱང་ཆུབ་སེམས་དཔའ་མཉམ་པ་ཉིད་ལ་འཇུག་ཅིང་གཞན་གྱི་དྲིང་མི་འཇོག་པ་དང་།
ཐབས་དང་ཤེས་རབ་དང་ལྡན་པ། བདག་གཞན་གྱི་དོན་བྱེད་པ་ལ་འཇུག་པ་ཡིན་ནོ། །ཞེས་གསུངས་སོ། །
གང་དག་དུས་གསུམ་མགོན་པོ་རྣམས། །ཐབས་དང་ཤེས་རབ་ལྡན་པ་ལ། །བསླབས་ནས་བླ་མེད་ཐེག་
པ་ནི། །འདུས་མ་བྱས་པ་དེས་འཐོབ་བོ། །ཞེས་གསུངས་པ་ཡང་ཤེས་པར་བགྱི། །ཞེས་པ། དུས་གསུམ་གྱི་
སངས་རྒྱས་རྣམས་ཐེག་པ་ཆེན་པོའི་ལམ་སྦྱིན་སོགས་ཕར་ཕྱིན་བཞི་ཐབས་དང་། དྲུག་པ་ཤེས་རབ་དང་།
བརྩོན་འགྲུས་གཉིས་ཀ་ཟུང་འཇུག་ཏུ་སྒྲུབ་པའི་སྤྲོ་བ་ཆེན་པོ་ལ་བརྟེན་ནས་བླ་ན་མེད་པའི་ཐེག་པའི་འབྲས་བུ་~343~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མཐར་ཐུག་རང་བྱུང་ལྷུན་གྱིས་གྲུབ་པའི་སངས་རྒྱས་འཐོབ་བོ་ཞེས་གསུངས་པའི་དོན་ཤེས་ནས་སྒྲུབ་པར་བྱའོ། །རྡོ་
རྗེ་རི་རབ་ཀྱི་ཁང་པ་བརྩེགས་པའི་རྒྱུད་ལས། སྟོང་པ་ཡིན་ཀྱང་ལས་ཀྱི་འབྲས་བུ་མི་འདོར་ཅིང་། །ཡེ་ཤེས་མེ་
ཡིས་རྙོག་པ་བསྲེགས་ཀྱང་ཐུགས་རྗེས་བརླན། །ཞེས་གསུངས་པ་དང་། འཕགས་པ་ལྷས། སྤུང་དང་རྡོ་ཐལ་
སྦྱོར་བ་ལས། །ཁ་དོག་གཞན་ཞིག་འབྱུང་བར་འགྱུར། །ཤེས་རབ་ཐབས་ཀྱིས་སྦྱོར་བ་ལས། །ཆོས་དབྱིངས་
མཁས་པས་དེ་ལྟར་ཤེས། །ཞེས་གསུངས་སོ། །
གསུམ་པ་ནི། ཆོས་ཀྱིས་གྲགས་པས་རྣམ་འགྲེལ་ལས། །རྣམ་པ་དུ་མར་ཐབས་མང་པོ། །ཡུན་རིངས་
དུས་སུ་གོམས་པ་ལས། །དེ་ལ་སྐྱོན་དང་ཡོན་ཏན་དག །རབ་ཏུ་གསལ་བ་ཉིད་དུ་འགྱུར། །དེས་ཀྱང་ཐུགས་
ཀྱང་གསལ་བའི་ཕྱིར། །རྒྱུ་ཡི་བག་ཆགས་སྤངས་པ་ཡིན། །ཐུབ་ཆེན་གཞན་དོན་མཛད་ཅན་གྱི། །བསེ་རུ་ལ་
སོགས་ཁྱད་འདི་ཡིན། །ཞེས་པ། ཕྱི་རོལ་པའི་དྲང་སྲོང་མངོན་པར་ཤེས་པ་ལྔ་དང་ལྡན་པ་དང་། ཚངས་པ་དང་
དབང་ཕྱུག་ལ་སོགས་པའི་ལུང་ཡང་ཚད་མ་མ་ཡིན་ཏེ། ཤེས་བྱའི་མཚན་ཉིད་ལྟ་བ་ལ་བློ་གྲོས་ཀྱི་མིག་གཏི་
མུག་གི་རབ་རིབ་ཤིན་ཏུ་སྟུག་པོས་བསྒྲིབས་པའི་ཕྱིར། དེར་མ་ཟད་ཉན་ཐོས་དང་རང་སངས་རྒྱས་ཁམས་
གསུམ་གྱི་སྒྲིབ་པ་ལས་གྲོལ་ཅིང་མངོན་པར་ཤེས་པ་དྲུག་དང་ལྡན་པའི་ཡེ་ཤེས་ཀྱིས་ཀྱང་། ཆོས་རྣམས་ཀྱི་རང་
དང་སྤྱིའི་མཚན་ཉིད་ཤིན་ཏུ་ཕྲ་བ་དག་གཞལ་བར་མི་ནུས་ཏེ། དེ་དག་ལེགས་པར་མཐོང་བ་ལ་སྒྲིབ་བྱེད་ཀྱི་
ཤེས་བྱའི་སྒྲིབ་པ་བག་ཆགས་དང་བཅས་པ་སྤོང་བར་བྱེད་པའི་ཐབས་འཇིག་རྟེན་དང་འཇིག་རྟེན་ལས་འདས་
པའི་རིག་པའི་གནས་མཐའ་ཡས་པ་ལ་ལེགས་པར་སྦྱངས་ཤིང་། ལེགས་བཤད་ཤླཽ་ཀ་གཅིག་ཙམ་གྱི་དོན་
དུའང་སྐུ་སྲོག་འདོར་བ་ལ་སོགས་པའི་སྒོ་ནས་མང་དུ་ཐོས་པའི་མཐར་ཕྱིན་པར་མཛད་དེ། ཆོས་རྣམས་ཀྱི་སྤྱི་
མཚན་ཆོས་ཉིད་རང་བཞིན་གྱིས་འོད་གསལ་བའི་དོན་ས་བཅུར་ཡང་དང་ཡང་དུ་བསྒོམས་ཤིང་། རྟེན་ཅིང་
འབྲེལ་པར་འབྱུང་བའི་རང་མཚན་རྒྱུ་རྐྱེན་འབྲས་བུ་དང་བཅས་པའི་ནུས་པ་ཤིན་ཏུ་ཆ་ཕྲ་བ་རྟོགས་པར་དཀའ་
བའི་དོན་རྣམས་ཀྱང་། འཇིག་རྟེན་གྱི་ཁམས་མཐའ་ཡས་པ་ན་བཞུགས་པའི་སངས་རྒྱས་ཆོས་སྟོན་པ་རྣམས་ཀྱི་
དྲུང་དུ་སྐད་ཅིག་ཙམ་ལ་ལུས་ཀྱི་བཀོད་པ་མཐའ་ཡས་པས་དམ་པའི་ཆོས་ཉན་པ་དང་། ཞུ་བ་དང་དྲིས་ལན་
གྱིས་གཏན་ལ་འབེབས་པའི་ཐོས་པ་རྒྱ་ཆེན་པོས་སོ་སོ་ཡང་དག་པར་རིག་པ་བཞི་ལེགས་པར་མཐར་ཕྱིན་པའི་
ཕྱིར་མེ་ལོང་ལྟ་བུའི་ཡེ་ཤེས་ལ་ནམ་མཁའ་མཐས་ཀླས་སེམས་ཅན་རྣམས་ཀྱིས་ལས་དང་དབང་པོ་དང་། སྐྱོན་
དང་ཡོན་ཏན་དང་བདེ་བ་སྡུག་བསྔལ་དང་། བྱང་ཆུབ་གསུམ་གྱི་སྐལ་བ་ཇི་ལྟར་ཡོད་པ་མ་བསྒྲིབས་པར་
གསལ་བའི་ཕྱིར་རང་རང་གི་སྐལ་བ་དང་མཐུན་པར་ཆོས་སྟོན་པའི་ཐུགས་ཤིན་ཏུ་གསལ་བ་ཡིན་ཏེ། སྒྲིབ་པ་~344~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གཉིས་བག་ལ་ཉལ་ཤིན་ཏུ་ཕྲ་མོ་དང་བཅས་པ་རྡོ་རྗེ་ལྟ་བུའི་ཏིང་ངེ་འཛིན་གྱིས་མ་ལུས་པར་བཅོམ་པའི་ཕྱིར་
རོ༑ ༑དེས་གཞན་གྱི་དོན་རྒྱ་ཆེ་བ་ནམ་མཁའི་མཐའ་ཀླས་པ་རྒྱུན་མི་ཆད་པ་འཁོར་བ་ཇི་སྲིད་གནས་པར་མཛད་
པ་ལྷུན་གྱིས་གྲུབ་པ་ལ་ནི། རང་རྒྱལ་དགྲ་བཅོམ་པ་ལ་སོགས་པས་འགྲན་པར་མི་ནུས་པ་ཡིན་ནོ། །དེས་ན་
དང་པོར་སེམས་ཅན་ཐམས་ཅད་ཀྱི་དོན་དུ་ཐུགས་བསྐྱེད་པ་ལྟར་ཚོགས་གཉིས་མཐར་ཕྱིན་པ་ཡིན་ནོ། །
ཞེས་གསུངས་གཞན་ཡང་དེ་ཉིད་ལས། །དེ་དོན་ཕྱིར་ན་ཐབས་གོམས་པས། །དེ་ཉིད་སྟོན་པ་ཡིན་པར་
བཞེད། །ཅེས་གསུངས་པ་ཡང་དེ་ཉིད་ཡིན། །ཞེས་པ། དེའི་ཕྱིར་ཀུན་མཁྱེན་ཡེ་ཤེས་ཀྱི་རྒྱུ་ཚོགས་གཉིས་
གོམས་པ་མཐར་ཕྱིན་པས་གདུལ་བྱ་ལ་ཆོས་སྟོན་པ་པོ་ཚད་མར་གྱུར་པ་ཡིན་ལ། དེས་གསུངས་པའི་བཀའ་
དང་ལུང་ཚད་མར་གྱུར་པ་ཡིན་ཏེ། སློབ་དཔོན་ཟླ་བ་གྲགས་པས། འདིར་མངོན་སུམ་ནི་གཅིག་ཉིད་ཁོ་ནར་
ཟད་དེ། གང་ཐམས་ཅད་མཁྱེན་པའི་ཡེ་ཤེས་སོ། །ཞེས་པ་དང་། རྒྱལ་བ་བྱམས་པས། སྤྱོད་པ་དང་ནི་རྟོགས་པ་
དང་། །ཡེ་ཤེས་དང་ནི་ཕྲིན་ལས་ཀྱིས། །ཉན་ཐོས་རང་སངས་རྒྱས་ཀུན་གྱི། །བླ་མ་ཁྱོད་ལ་ཕྱག་འཚལ་ལོ། །སྐུ་
གསུམ་དག་གི་བྱང་ཆུབ་ཆེ། །རྣམ་པ་ཀུན་བརྙེས་ཐམས་ཅད་དུ། །སེམས་ཅན་ཀུན་གྱི་ཐེ་ཚོམ་དག །གཅོད་པ་
ཁྱོད་ལ་ཕྱག་འཚལ་ལོ། །ཞེས་གསུངས་སོ། །འདིར་ཐུགས་རྗེ་ལ་སྟོན་པར་བཏགས་པའི་བཤད་པ་མཛད་
ནའང་སངས་རྒྱས་སྟོན་པ་ཡིན་པར་གྲུབ་བོ། །
གསུམ་པ་ནི། དེས་ན་ཐབས་ལ་མ་སྦྱངས་ན། །ཤེས་བྱ་ཐམས་ཅད་མཁྱེན་པ་དང་། །གཞན་དོན་མཛད་
པ་མི་སྲིད་དོ། །ཞེས་པ། རྫོགས་པའི་སངས་རྒྱས་ཤེས་བྱ་ཐམས་ཅད་མཁྱེན་པ་དང་། གཞན་དོན་གང་ལ་གང་
འདུལ་དུ་མཛད་པ་ནི། ཐབས་ཕུན་སུམ་ཚོགས་པ་ལ་གོམས་པ་མཐར་ཕྱིན་པ་ལས་བྱུང་བའི་ཕྱིར། སྟོང་པ་ཉིད་
རྟོགས་ཀྱང་ཐབས་ལ་མ་སྦྱངས་ན་དོན་གཉིས་ཕུན་སུམ་ཚོགས་པའི་སངས་རྒྱས་འབྱུང་བ་མི་སྲིད་དོ། །
གཉིས་པ་ལ་གཉིས། ཉམས་སུ་ལེན་ཚུལ་ལེགས་པར་བཤད་པ། ལུང་དང་སྦྱར་དང་ཞིབ་ཏུ་བསྟན་
པའོ། །དང་པོ་ནི། ཐགས་ཀྱི་རྒྱུ་རྣམས་ཕལ་ཆེར་མཐུན། །ཡུན་གྱི་དབྱེ་བས་བཟང་ངན་འབྱུང་། །དེ་བཞིན་སྟོང་
ཉིད་ཕལ་ཆེར་མཐུན། །འབྲས་བུ་བཟང་ངན་ཐབས་ཀྱིས་བྱེད། །སྟོང་ཉིད་ལྟ་བས་མྱ་ངན་འདའ། །ཐབས་ལ་
མཁས་ན་རྫོགས་སངས་རྒྱས། །ཞེས་པ། དཔེར་ན་སྣམ་བུ་དང་གོས་དར་གྱི་བཟང་ངན་དང་རི་མོ་ཤིན་ཏུ་སྤྲ་
བའི་ཁྱད་པར་རྣམས་སྤུན་བཟང་ངན་གྱི་དབང་གི་འབྱུང་གིས་རྒྱུ་ཕལ་ཆེར་ཁྱད་མེད་དོ། །དེས་དེ་ལྟར་ཐེག་པ་
གསུམ་གྱི་དགྲ་བཅོམ་པ་ཡང་སྟོང་པ་ཉིད་རྟོགས་པའི་ཚུལ་རགས་པ་ཙམ་ཞིག་མཐུན་ཀྱང་ཡོན་ཏན་བཟང་ངན་
དང་རྒྱ་ཆེ་ཆུང་དང་པོའི་སེམས་བསྐྱེད་ཚུལ་དང་བར་དུ་བསོད་ནམས་ཀྱི་ཚོགས་སོག་པའི་ཐབས་ལ་མཁས་པའི་~345~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཁྱད་པར་ལ་བརྟེན་པ་ཡིན་པས་སྟོང་པ་ཉིད་རྟོགས་པ་ཙམ་གྱིས་ཐེག་དམན་གྱི་མྱང་འདས་འཐོབ་ལ། ཐབས་
ལ་མཁས་པས་འཚང་རྒྱ་བ་ཡིན་ནོ། །
དེས་ན་སངས་རྒྱས་ཐོབ་འདོད་ན། །ཐབས་མཁས་པ་ལ་ནན་ཏན་གྱིས། །དགྲ་བཅོམ་པ་དང་རང་
སངས་རྒྱས། །རྫོགས་པའི་སངས་རྒྱས་རྣམ་པ་གསུམ། །རྣམ་པར་གྲོལ་བར་མཚུངས་ན་ཡང་། །བཟང་ངན་
ཐབས་ཀྱིས་ཕྱེ་བ་ཡིན། །ཞེས་པ། དོན་གཉིས་མཐར་ཕྱིན་གྱི་སངས་རྒྱས་སྒྲུབ་པ་ནི་གཙོ་ཆེར་ཐབས་མཁས་པ་
ལ་བརྟེན་པར་བྱའོ། །མངོན་པར་རྟོགས་པའི་རྒྱན་དུ་གསུངས་པའི་དོན་ཡང་འདི་ཡིན་ཏེ། དམིགས་གསལ་
གསུམ་མཐར་མ་ཕྱིན་པར་ཡང་དག་པའི་མཐའ་མངོན་དུ་བྱེད་པ་བཀག་པ་ཉིད་ཡིན་ནོ། །ཐེག་པ་གསུམ་གྱི་
འབྲས་བུ་རྣམ་གྲོལ་གསུམ་ཡང་བདག་མེད་རྟོགས་པའི་ཡེ་ཤེས་ཀྱིས་ཁམས་གསུམ་འཁོར་བའི་ཉོན་མོངས་
ཀྱིས་འཆིང་བ་ལས་གྲོལ་བར་མཚུངས་ཀྱང་རབ་འབྲིང་ཐ་མ་གསུམ་བྱུང་བ་ནི། སློབ་ལམ་གྱིས་སྐབས་སུ་
ཐབས་བཟང་ངན་གྱིས་བྱས་པ་ཡིན་ནོ། །
གཉིས་པ་ལ་བཞི། མདོ་སྡེ་རྒྱན་གྱི་ལུང་དང་སྦྱར་བ། སློབ་དཔོན་དཔའ་བོའི་ལུང་དང་སྦྱར་བ། ཤེར་
ཕྱིན་དང་སྦྱར་བ། དཀོན་བརྩེགས་དང་སྦྱར་བའོ། །དང་པོ་ནི། དེ་ཡང་མདོ་སྡེ་རྒྱན་ལས་ནི། །ཇི་ལྟར་འདུད་
པའི་བྱེ་བྲག་གིས། །གོས་ལ་ཚོན་བཀྲ་མི་བཀྲ་བ། །དེ་བཞིན་འཕེན་པའི་དབང་གིས་ན། །གྲོལ་བའི་ཡེ་ཤེས་
བཀྲ་མི་བཀྲ། །དེ་སྐད་གསུངས་པའི་དོན་འདི་ཡིན། །ཞེས་པ། ཐོག་མར་ཀུན་གཞི་རྣམ་ཤེས་ལ་བག་ཆགས་
འཇོག་བྱེད་ཀྱི་རྐྱེན་བཟང་ངན་གྱི་ནུས་པས་ཕྱིས་འབྲས་བུ་བྱང་ཆུབ་ལ་བཟང་ངན་འབྱུང་བའམ། ཐར་པའི་
ལམ་དུ་འཇུག་པའི་ཐོག་མར་སེམས་བསྐྱེད་དང་སྨོན་ལམ་གྱི་འཕེན་པ་བཟང་ངན་གྱིས་ནུས་པས་ཕྱིས་རྣམ་
གྲོལ་གྱི་ཡེ་ཤེས་ཤིན་ཏུ་བཀྲ་བ་ཀུན་མཁྱེན་གྱི་ཐུགས་དང་། དེ་ལ་ལྟོས་ནས་མི་གསལ་བ་ཐེག་དམན་གྱི་ཡེ་ཤེས་
འབྱུང་སྟེ། དཔེར་ན། གོས་ཚོས་བྱེད་པའི་ཐོག་མ་ཁ་དོག་དང་རི་མོའི་ཁྱད་པར་ཐ་དད་འགྲུབ་པར་བྱེད་པའི་
རྫས་དང་། མདུད་པའི་བྱེ་བྲག་གིས་གོས་ལ་ཚོས་དང་རི་མོ་གསལ་མི་གསལ་དང་ལེགས་མི་ལེགས་ཀྱི་ཁྱད་
པར་འབྱུང་བ་བཞིན་ནོ། །
གཉིས་པ་ནི། སློབ་དཔོན་མ་ཏི་ཙིས་ཏྲས་ཀྱང་། །བསེ་རུ་རྭ་དང་འདྲ་གང་དང་། །གང་ལ་ཁྱོད་ཀྱི་རྗེས་
འགྲོ་སློབ། །ཞི་བ་ཙམ་གྱིས་ཁྱད་དང་མཚུངས། །བསམ་ཡས་ཡོན་ཏན་ཚོགས་ཀྱིས་མིན། །ཞེས་གསུངས་པ་
ཡང་དོན་འདི་ཡིན། །དཔེར་ན་སངས་རྒྱས་ཐོབ་འདོད་ན། །སྟོང་པ་ཉིད་ལ་འདྲིས་པར་བགྱིས། །ཐབས་མཁས་
པ་ལ་འབད་པས་བསྒོམ། །ཞེས་པ། རི་དྭགས་བསེ་ཁ་སྒོའི་རྭ་ཟླ་མེད་པར་གཅིག་པུར་སྐྱེ་བ་ལྟར་གྲོགས་དང་~346~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སྟོན་པ་ལ་མ་ལྟོས་པར། གཅིག་པུར་གནས་པའི་བྱང་ཆུབ་མངོན་དུ་བྱེད་པའི་རང་སངས་རྒྱས་དང་། རྫོགས་
པའི་སངས་རྒྱས་ཀྱི་བདེན་པ་བཞིའི་ཆོས་གསུངས་པའི་རྗེས་སུ་སློབ་ཅིང་། གཞན་ལའང་སྒྲོག་པའི་ཉན་ཐོས་
ཀྱི་མྱ་ངན་ལས་འདས་པ་དེ། ལས་དང་ཉོན་མོངས་ཞི་བ་ཙམ་གྱིས་རྫོགས་པའི་སངས་རྒྱས་དང་མཚུངས་ཀྱང་།
སྟོབས་བཅུ་དང་མི་འཇིགས་པ་བཞི་དང་ཆོས་མ་འདྲེས་པ་བཅོ་བརྒྱད་དང་། གཞན་དོན་རྒྱ་ཆེན་པོ་རྒྱུན་མི་ཆད་
པར་མཛད་པ་ལ་སོགས་པ་ཡོན་ཏན་གྱི་ཚོགས་བསམ་གྱིས་མི་ཁྱབ་པའི་སྒོ་ནས་མཚུངས་པ་མ་ཡིན་ནོ། །ཞེས་
གསུངས་པའང་རྒྱུ་རྐྱེན་ཐབས་བཟང་ངན་གྱིས་ཕྱེ་བ་ཡིན་ནོ། །མི་གནས་པའི་མྱ་ངན་ལས་འདས་པ་བླ་ན་མེད་
པའི་བྱང་ཆུབ་འདོད་པས་དམ་པའི་ཆོས་བྱེད་ན་དངོས་འཛིན་གྱི་འཆིང་བ་བཅད་པའི་ཕྱིར་སྒོ་གསུམ་གྱི་ཉམས་
ལེན་རྣམས་སྟོང་པ་ཉིད་དུ་ཤེས་པའི་ངང་ནས་ཐབས་བསོད་ནམས་ཀྱི་ཚོགས་སོག་པ་ལ་འབད་པར་བྱའོ། །རིན་
ཆེན་འཕྲེང་བར། གང་ཞིག་ལུས་ངག་ཡིད་ཀྱི་ལས། །ཐམས་ཅད་ལེགས་པར་ཡོངས་བཏགས་ཏེ། །བདག་དང་
གཞན་ལ་ཕན་ཤེས་ནས། །རྟག་ཏུ་བྱེད་པ་དེ་མཁས་པའོ། །ཞེས་པ་དང་། སྐྱེས་རབས་སུ། བདག་ལ་ཕན་
འདོད་དུག་ཅན་མི་ཟ་བཞིན། །ཆོས་མིན་འདྲེས་པའི་བདེ་བ་མི་འདོད་དོ། །ཞེས་གསུངས་པ་བཞིན་ཆོས་མིན་
དང་མ་འདྲེས་པའི་བསམ་སྦྱོར་རྣམ་པར་དག་པ་སྒྲུབ་པར་བྱའོ། །
གསུམ་པ་ནི། སྟོང་ཉིད་ལ་ནི་འདྲིས་བྱ་ཡི། །སྟོང་ཉིད་མངོན་དུ་མ་བྱེད་ཅེས། །ཤེས་རབ་ཕ་རོལ་ཕྱིན་
ལས་གསུངས། །སྟོང་ཉིད་རྐྱང་པ་བསྒོམས་ན་ནི། །སྟོང་ཉིད་ཉིད་ཀྱང་རྟོགས་མི་ནུས། །ཞེས་པ། བརྒྱད་སྟོང་
པར། རབ་འབྱོར་འདི་ལྟར་བྱང་ཆུབ་སེམས་དཔའ་ཆེན་པོ་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་
ཉིད་ལ་རྟོག་མོད་ཀྱི། མངོན་སུམ་དུ་བྱའོ་སྙམ་དུ་མི་རྟོག་གོ །ཡོངས་སུ་འདྲེས་པར་བྱའོ་སྙམ་དུ་རྟོག་གོ །མངོན་
སུམ་དུ་བྱ་བའི་དུས་འདི་མ་ཡིན་ནོ་སྙམ་དུ་རྟོག་གོ །ཞེས་པ་དང་། སྡུད་པར། དེ་བཞིན་བྱང་ཆུབ་སེམས་དཔའ་
སྟོང་པ་ཉིད་གནས་པར། །འགྲོ་ལ་སེམས་ཅན་ཤེས་པའི་སྨོན་ལམ་རྟེན་ཅན་གྱི། །བྱ་བ་རྣམ་པ་སྣ་ཚོགས་དུ་མ་
སྟོན་བྱེད་ཅིང་། །མྱ་ངན་འདས་ལ་མི་རེག་སྟོང་པར་གནས་པ་མེད། །ཅེས་སོ། །ཚུལ་ཁྲིམས་སྲུང་བ་དང་། དགེ་
བའི་བཤེས་གཉེན་ལ་བརྟེན་ནས་སྡེ་སྣོད་ལ་ཐོས་བསམ་བྱེད་པ་དང་། སེམས་རྩེ་གཅིག་ཏུ་ཞི་གནས་སྒོམ་པ་
ལ་སོགས་ཐབས་ལ་མ་བརྟེན་པའི་སྟོང་རྐྱང་བསྒོམས་ན་སྟོང་ཉིད་ཀྱི་ཁོང་དུ་ཆུད་པར་མི་འགྱུར་ཏེ། སྟོང་ཉིད་
རྟོགས་པའི་ཐབས་དང་མི་ལྡན་པའི་ཕྱིར། མཛོད་ལས། ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་
རབ་ཏུ་སྦྱོར། །ཞེས་པ་དང་། འཕགས་པ་ཐོགས་མེད་ཀྱིས། དེ་ནི་ཞི་གནས་ལ་བརྟེན་ནས་ལྷག་མཐོང་ལ་
བརྩོན་པར་བྱའོ། །ཞེས་གསུངས་ཤིང་། སྤྱོད་འཇུག་ཏུའང་། ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་~347~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མོངས་རྣམ་པར་འཇོམས་པར་ཤེས་བྱས་ཏེ། །ཞེས་པ་དང་། ཡན་ལག་འདི་དག་ཐམས་ཅད་ནི། །ཐུབ་པས་
ཤེས་རབ་དོན་དུ་གསུངས། །ཞེས་པ་ལ་སོགས་སྟོང་ཉིད་རྟོགས་པ་ཐབས་ཉམས་སུ་ལེན་པ་ལ་རག་ལས་པ་
ཡིན་ནོ། །
བཞི་པ་ནི། གལ་ཏེ་སྟོང་ཉིད་རྟོགས་ན་ཡང་། །ཉན་ཐོས་ཀྱི་ནི་འགོག་པར་ལྷུང་། །འཕགས་པ་དཀོན་
མཆོག་བརྩེགས་པ་ལས། །སེངྒེ་གང་ལའང་མི་འཇིགས་མོད། །མེ་ཆེན་མཐོང་ན་འཇིགས་པ་སྐྱེ། །དེ་བཞིན་
བྱང་ཆུབ་སེམས་དཔའ་ཡང་། ཆོས་གཞན་གང་ལ་མི་འཇིགས་ཀྱང་། །སྟོང་པ་ཉིད་ལ་སྐྲག་ཅེས་གསུངས། །ཞེས་པ་
དང་། ཐབས་དང་མི་ལྡན་པར་གང་ཟག་དང་ཆོས་ཀྱི་བདག་མེད་པའི་སྟོང་པ་ཉིད་རྟོགས་པར་གྱུར་ཀྱང་། སྣུམ་
ཟད་པའི་མར་མེ་ཤི་བ་ལྟར་ཟག་མེད་ཡེ་ཤེས་ཀྱི་སྣང་བ་དང་། གཞན་དོན་རྒྱ་ཆེན་པོའི་ཕྲིན་ལས་གང་ཡང་མེད་
ཅིང་། རྒྱུན་ཆད་པའི་ཉན་ཐོས་ཀྱི་འགོག་པར་ལྷུང་སྟེ། མར་མེ་ཤི་བར་གྱུར་པ་བཞིན། །གང་དུ་ལུས་འཇིགས་
འདུ་ཤེས་འགགས། །ཚོར་བ་ཐམས་ཅད་བསིལ་བར་འགྱུར། །འདུ་བྱེད་ཉེ་བར་ཞི་བ་དང་། །རྣམ་པར་ཤེས་པ་
ལུས་གྱུར་པ། །དེ་འདྲ་དེ་ནི་སྡུག་བསྔལ་མཐའ། །ཞེས་མདོ་ལས་གསུངས་པའི་མྱ་ངན་ལས་འདས་པ་ཆད་པའི་
ལྟ་བར་ལྷུང་བའི་ཉེས་པར་འགྱུར་ཏེ། འཕགས་པ་མཽའུ་འགལ་གྱི་བུས། བཙུན་པ་བཅོམ་ལྡན་འདས། བདག་
ནི་ཆོས་ཟབ་མོ་འདི་དག་གི་སྣོད་དུ་མ་གྱུར་ཏེ། ད་ནི་ཤིང་ཚིགས་པ་བཞིན་དུ་ཅིར་ཡང་བགྱིད་བར་མ་
མཆིས་སོ། །ཞེས་པ་བཞིན་ནོ། །རི་དྭགས་ཀྱི་རྒྱལ་པོ་སེངྒེ་རི་སུལ་ན་གནས་པ་ནི་གཞན་སུ་ལའང་མི་འཇིགས་
ཀྱང་། ནགས་ཁྲོད་ལ་མེ་ཆེན་པོ་མཆེད་ན་སྐྲག་ནས་བྲོས་པར་བྱེད་དོ། །དེ་བཞིན་དུ་བྱང་ཆུབ་སེམས་དཔའ་
རྣམས་ཀྱང་། དམྱལ་བ་མནར་མེད་ཀྱི་སྡུག་བསྔལ་ལའང་མི་འཇིགས་པར་གཞན་གྱི་དོན་དུ་འཇུག་པར་སྤྲོ་ཞིང་།
ཕན་བཏགས་པའི་ལན་དུ་གནོད་པ་བྱེད་པ་ལ་སོགས་འཁོར་བའི་ཉེས་པ་གང་ལའང་མི་འཇིགས་མོད་ཀྱི། སྟོང་
པ་ཉིད་ཀྱི་མཐའ་ལ་འཇིགས་ཤིང་སྐྲག་པས་དེར་མི་ལྷུང་བའི་ཕྱིར་རྙིང་རྗེ་ཆེན་པོ་ལ་སོགས་པ་ཐབས་ལ་མཁས་
པས་བསྟེན་པར་མཛད་དེ། དེའི་རྒྱུ་མཚན།
དེ་ཡི་དགོངས་པ་འདི་ལྟར་ཡིན། །ཐབས་དང་བྲལ་བའི་སྟོང་ཉིད་ཀྱིས། །མྱ་ངན་འདས་པར་འགྱུར་
ཕྱིར་རོ། །ཞེས་པ། ཐེག་པ་ཆེན་པོ་ཐབས་མཁས་དང་བྲལ་བའི་སྟོང་པ་ཉིད་བསྒོམས་པས་ཐེག་དམན་གྱི་མྱང་
འདས་སུ་ལྷུང་བར་འགྱུར་བའི་ཕྱིར་རོ། །བུ་མོ་ཟླ་མཆོག་ལུང་བསྟན་པར། བ་ལང་རྨིག་རྗེས་ཀྱི་ཆུ་དང་རྒྱ་མཚོ་
ཆེན་པོའི་ཆུ་ཆུའི་ངོ་བོར་མཚུངས་ཀྱང་ཁྱད་པར་ཤིན་ཏུ་ཆེ་བ་དང་། ཉུང་འབྲུའི་ནང་དང་ཕྱོགས་བཅུའི་ནམ་
མཁའ་དཔེར་བྱས་ཏེ་ཐེག་པ་གསུམ་གྱི་བྱང་ཆུབ་ཆོས་དབྱིངས་སུ་གཅིག་ཀྱང་དོན་གཉིས་འགྲུབ་པའི་ཁྱད་པར་~348~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཤིན་ཏུ་ཆེ་བར་གསུངས་ལ། འཕགས་པ་འཇམ་དཔལ་འཇུག་པའི་མདོར་ཡང་། ཉན་ཐོས་དང་རང་སངས་
རྒྱས་དང་། དམིགས་པ་ཅན་གྱི་སེམས་དང་། དེའི་ཐེག་པ་དང་དམིགས་པ་ཅན་གྱི་ལྟ་བ་དང་། དེ་དག་གི་
གཏམ་ལ་དགའ་བར་འཛིན་པས་ནི། བྱང་ཆུབ་སེམས་དཔའི་ཚུལ་ཁྲིམས་འཆལ་པ་དང་། ཉམས་པ་དང་།
འདྲེས་པ་དང་། རལ་བ་དང་། གཞིག་པ་དང་། ནག་ནོག་ཅན་དུ་གྱུར་པ་ཡིན་ནོ། །དེ་ཅིའི་ཕྱིར་ཞེ་ན། །བསླབ་
པའི་གཞི་གཞན་ལས་འགལ་བ་དང་། ལྟུང་བའི་རྩ་བ་བཞི་བྱུང་བ་དང་། མི་དགེ་བ་བཅུ་དང་། མཚམས་མེད་
པ་ལྔ་བྱས་ཀྱང་བྱང་ཆུབ་ཀྱི་སེམས་མ་སྤངས་ཤིང་བྱང་ཆུབ་ཀྱི་སེམས་དང་མ་བྲལ་ལ། དམིགས་པ་ཅན་དུ་
སེམས་མ་བསྐྱེད་ན་བྱང་ཆུབ་སེམས་དཔའ་དེ་ནི་ཚུལ་ཁྲིམས་དང་ལྡན་པ་དང་། ཚུལ་ཁྲིམས་མ་ཉམས་པ་དང་།
མ་འདྲེས་པ་དང་། མ་རལ་བ་དང་། མ་གཞིག་པ་དང་། ནག་ནོག་ཅན་དུ་མ་གྱུར་པ་ཡིན་ནོ། །དེ་ཅིའི་ཕྱིར་ཞེ་ན།
བླ་ན་མེད་པའི་བྱང་ཆུབ་ལ་བར་དུ་མི་གཅོད་པའི་ཕྱིར་རོ། །དེ་སྡིག་པའི་ལས་ཀྱིས་སྲིད་པ་རྣམས་སུ་སྐྱེས་ཀྱང་།
དེས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བྱེད་དོ། །ཞེས་གསུངས་སོ། །
གསུམ་པ་ནི། ལ་ལ་སྟོང་ཉིད་བསྒོམ་པ་ལས། །འབྲས་བུ་སྐུ་གསུམ་འདོད་པ་དང་། །ལ་ལ་ཟུང་འཇུག་
བསྒོམ་པ་ལས། །འབྲས་བུ་འོད་གསལ་འདོད་པ་ཡོད། །རྒྱུ་འབྲས་ཕྱིན་ཅི་ལོག་པའི་ཕྱིར། །གཉིས་ཀ་ཡང་ནི་
སྐྱོན་ཅན་ཡིན། །ཞེས་པ། གོང་དུ་བསྟན་པ་ལྟར། ལམ་གྱི་དུས་སུ་སྟོང་པ་ཉིད་ཁོ་ན་བསྒོམས་པའི་འབྲས་བུའི་
དུས་སུ་སྐུ་གསུམ་ཕྲིན་ལས་དང་བཅས་པ་འབྱུང་བ་འདོད་པ་དང་། རྣལ་འབྱོར་བླ་མེད་ཀྱི་ཉམས་ལེན་བྱེད་
པར་འདོད་པ་ལ་ལ་ཐོག་མར་ཟུང་འཇུག་བསྒོམས་པ་མཐར་ཕྱིན་པས་འབྲས་བུ་འོད་གསལ་འབྱུང་བར་འདོད་
པ་ཡོད་དེ། དེ་དག་ནི་རྒྱུ་མ་ཚང་བ་དང་རྒྱུ་མ་ཡིན་པ་ལས་འབྲས་བུ་འབྱུང་བར་འདོད་པའི་ཕྱིར་དང་། ཟུང་
འཇུག་དང་འོད་གསལ་རྒྱུ་འབྲས་སྔ་ཕྱི་གོ་ལོག་པའི་ཕྱིར། ལུགས་དེ་གཉིས་སྔགས་དང་ཕ་རོལ་ཏུ་ཕྱིན་པའི་
ཐེག་པ་གང་དང་ཡང་མི་མཐུན་པའི་ནོར་བ་ཆེན་པོ་ཡིན་ནོ། །གསུམ་པ་ལ་བཅུ། མདོ་རྒྱུད་དགོངས་པ་མ་ཤེས་
པའི་རྣམ་འཕྲུལ་དགག་པས། ཤེས་འདོད་ཡོད་ན་རྒྱུད་ལ་ཐོས་བསམ་བྱ་བར་གདམས་པ། སྨིན་གྲོལ་ལམ་ལ་
རྨོངས་པའི་འཁྲུལ་ཤེས་སྤོང་བ། འོད་གསལ་གྱི་རིམ་པ་མཐར་ཐུག་ཏུ་འདོད་པའི་མཁས་ཁྱད་དགག་པ། གྲུབ་
པ༑ ཕྱིའི་ཡུལ་དུ་ཛཱ་ལན་དྷ་ར་ལ་སོགས་པའི་ཡུལ་རྣམས་བགྲོད་པའི་སྐབས་དང་། ནང་དུ་ལུས་ཀྱི་སྤྱི་གཙུག་ལ་
སོགས་པའི་རྩ་མདུད་འགྲོལ་བ་དང་། དེར་གནས་པའི་ཁམས་དང་རླུང་འཕོ་བའི་བག་ཆགས་ཅན་འཕོ་མེད་
སྒྲིབ་བྲལ་དུ་གནས་གྱུར་པ་དང་སེམས་ཟག་མེད་བདེ་ཆེན་གྱི་ཡེ་ཤེས་སུ་རྣམ་པར་དག་པས་རབ་ཏུ་དགའ་བ་
ལ་སོགས་པའི་ས་བཅུ་རིམ་གྱིས་བགྲོད་ནས་བཅུ་གསུམ་རྡོ་རྗེ་འཛིན་པའི་ས་ཐོབ་པ་ནི། ཕྱི་དང་ནང་དང་གསང་~349~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བ་དང་དེ་ཁོ་ན་ཉིད་ཀྱི་རྟེན་འབྲེལ་ཐད་ཀ་ཐད་ཀར་འགྲིག་པས་འབྱུང་བ་ཡིན་ནོ། །རྗེ་བཙུན་བིརྺ་པ་ནི་ས་བཅུ་
པ་རྡོ་རྗེའི་ས་ཕྱེད་སྔ་མ་མན་ཆད་བཅུ་གསུམ་རྒྱུའི་ས་དང་། །ཕྱེད་ཕྱི་མ་མཐར་ཐུག་འབྲས་བུའི་སར་བཞེད་དོ། །དེ་
ལ་རྡོ་རྗེའི་ས་ཟེར་བའི་སྒྲ་དོན། །རྡོ་རྗེ་མི་ཕྱེད་ཅེས་བྱར་བརྗོད། །སེམས་དཔའ་སྲིད་པ་གསུམ་བདག་ཉིད། །ཅེས་
གསུངས་པས། སྤྱིར་རྡོ་རྗེའི་ཐེག་པ་ལ་རྡོ་རྗེའི་དོན་གནས་མོད་ཀྱི། འདིར་སྒོ་གསུམ་གྱིས་བསྡུས་པའི་ཆོས་
ཐམས་ཅད་བདེ་བ་དང་སྟོང་པ་དང་གསལ་བ་དང་མི་རྟོག་པ་མཐར་ཐུག་པའི་གོ་འཕངས་གཉིས་མེད་ཟུང་
འཇུག་གི་སྐུར་དབྱེར་མི་ཕྱེད་པས་སྤྱི་སྒྲ་བྱེ་བྲག་ལ་ཞུགས་པ་ཡིན་ནོ། །འགའ་ཞིག་སྟོང་པ་ཉིད་ལ་རྩ་དབུ་མ་
ཟེར་བ་ཡིན། སེམས་སྟོང་ཉིད་དུ་འདྲེས་པ་ལ་རླུང་སེམས་དབུ་མར་ཆུག་ཅེས་ཐ་སྙད་བྱེད་པ་མ་རྟོགས་ལུས་ལ་
གྲུབ་པ་མེད་ཅེས་ཟེར་བ་དང་། ཕུང་པོ་མེ་ལ་བསྲེག་པས་རྩ་དབུ་མ་མ་ཚིག་པར་བྱོན་འདུག་ཟེར་བ་དང་།
གཡས་གཡོན་གྱི་རྩ་དབུ་མ་ལ་བཅིངས་ནས་མདུད་པ་བྱས་པའི་རྩ་མདུད་གྲོལ་རྒྱུ་མེད་ཅེས་ཟེར་བ་དང་།
མཉམ་པར་ལུས་ཀྱི་ནང་ནས་རྩ་དབུ་མ་ཐོབ་ལས་རྟོགས་ལྡན་ལྷག་པའི་ཅལ་ཅོལ་དགག་པ། བླུན་པོའི་ཆོས་
སྐད་ནོར་བའི་ཉམས་རྟོགས་དགག་པ། ཐེག་པ་དང་རང་སར་བདེན་པའི་བློ་རྩིང་དགག་པ། མུ་སྟེགས་དང་
སངས་རྒྱས་མཚུངས་པའི་བླུན་ཚིག་དགག་པ། གནད་བཅོས་པས་དམ་པའི་ཆོས་འཇིག་པར་བསྟན་པའོ། །
དང་པོ་ནི། དང་པོ་ས་ལམ་མ་བགྲོད་པར། །རྫོགས་འཚང་རྒྱ་བར་འདོད་པ་དང་། །ཏི་སེ་ལ་སོགས་
བསྐོར་བ་དང་། །རྩ་མདུད་མེ་སོགས་འདོད་པ་དང་། །རྒྱུད་སྡེ་དགོངས་པ་མི་ཤེས་པར། །དེ་དག་ཤིན་ཏུ་འགལ་
བ་ཡིན། །ཅེས་པ། བོད་ཡུལ་གྱི་སྒོམ་ཆེན་པ་ཐེག་པ་ཆེན་པོའི་ཆོས་ཀྱི་ཚིག་དོན་ལ་རང་བཟོའི་སྦར་ཚོད་
འདེབས་པ་ཁ་ཅིག་ན་རེ། དབང་པོ་ཡང་རབ་རྟོགས་པས་ཐོད་རྒལ་ཤར་བ་དེ། ས་ལམ་མ་བགྲོད་པར་སངས་
རྒྱས་ཀྱི་སར་སླེབ་པར་འདོད་པ་དང་། འགའ་ཞིག་རང་གི་རང་གི་ལུས་སེམས་ལ་གནད་དུ་བསྣུན་ནས་ནང་གི་
ས་ལམ་མི་བགྲོད་པར་ཕྱི་རོལ་གྱི་ཏི་སེ་ལ་སོགས་བསྐོར་བ་དང་། ལ་ལ་ལུས་ལ་རྩའི་འཁོར་ལོ་དང་རྩ་མདུད་
རྒྱུད་ནས་གསུངས་པ་རྣམས་མེད་པར་འདོད་པ་དང་། ལུས་ཀྱི་འཁྲུལ་འཁོར་དང་རླུང་སྦྱོར་སྒོམ་པ་ལ་སོགས་
མི་དགོས་པར་འདོད་པ་དེ་དག་ནི་རྒྱུད་སྡེ་ཟབ་མོའི་དོན་རང་གི་མ་ཤེས་པ་རྒྱུ་མཚན་དུ་བྱས་ནས་ཕྱིན་ཅི་ལོག་ཏུ་
ངེས་ཤེས་དྲངས་པ་འདི་འདྲ་གསུང་རབས་དང་ཤིན་ཏུ་འགལ་བས་རྗེས་སུ་འཇུག་པར་མི་བྱའོ། །
གཉིས་པ་ནི། ཕྱི་རུ་ཡུལ་རྣམས་བགྲོད་པ་དང་། །ནང་དུ་རྩ་མདུད་འགྲོལ་བ་ནི། །ས་བཅུ་ལ་སོགས་
བགྲོད་པ་ཡི། །རྟེན་འབྲེལ་ཉིད་ཀྱི་འབྱུང་བ་ཡིན། །འདི་དོན་རྣལ་འབྱོར་ཆེན་པོ་ཡི། །རྒྱུད་ཀྱི་ས་ལམ་སྐབས་
སུ་ལྟོས། །དེས་ན་ས་ལམ་མ་བགྲོད་པར། །ཡུལ་སོགས་བགྲོད་པ་བཞད་གད་གནས། །ཞེས་འདུག་པ་མིག་~350~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གིས་མཐོང་ངོ་ཟེར་བ་ལ་སོགས་བླུན་ཚིག་གི་རྗེས་སུ་འབྲངས་ནས་དད་པའི་རྗེས་འབྲང་མང་པོ་འཁྲུལ་དུ་
འཇུག་པ་འདི་དག་རྒྱུད་དང་གྲུབ་ཐོབ་ཀྱི་གསུང་ལ་བརྟེན་ནས་བསལ་བ་བྱ་སྟེ། རྡོ་རྗེ་མཁའ་འགྲོའི་འགྲེལ་
པར། ཆོས་ཀྱི་འབྱུང་གནས་ཀྱི་ནང་དུ་སྣ་ཚོགས་མདུད་པའི་ཆར་བ་ཆེན་པོར་པདྨའི་སྟེང་དུ་ཟླ་བ་ལ་སྒོམ་པར་
བྱ་ཞེས་འབྲེལ་ཏོ། །སྣ་ཚོགས་མདུད་པ་ཞེས་བྱ་བ་ནི་དེའི་དབུས་ཏེ་རྩ་གཅིག་པུ་དེ་སྙེད་ཀྱི་གཡས་དང་གཡོན་
གྱི་ཆ་གཉིས་སུ་གྱེས་པ་ལས་གཡས་ཀྱི་ཆ་ལ་གནས་པ་ནི་གཡོན་ཕྱོགས་ནས་བསྐོར་ཏེ་སྟེང་དུ་རྒྱུ་ལ། གཡོན་ན་
གནས་པ་དེ་ཡང་གཡས་ཕྱོགས་ནས་བསྐོར་ཅིང་དེ་བཞིན་དུ་རྒྱུའོ། །དེ་ལྟར་འོག་ཏུ་རྒྱུ་བའི་རྩ་གཉིས་ཀྱང་ཕན་
ཚུན་དུ་བསྐོར་ནས་རྒྱུ་སྟེ། དེ་ལྟར་ཀུན་ཏུ་རྒྱུ་བའི་རྩའི་གནས་དེ་ནི་སྣ་ཚོགས་སུ་མདུད་པའོ།  །དེ་ཉིད་འཆར་བ་
ཆེན་པོས་ཏེ་སེམས་ཅན་ཐམས་ཅད་འབྱུང་བར་བྱེད་པའི་ཕྱིར་རོ། །ཞེས་པ་དང་། པདྨ་འདབ་མ་དྲུག་བཅུ་རྩ་
བཞི་ནི་ཁ་གྱེན་དུ་བལྟ་བར་བྱའོ། །དེར་ཡི་གེ་ནི་སྟེང་དུ་བལྟས་པ་ཉེ་བར་གནས་པའོ། །རྟག་ཏུ་དབུགས་ཀྱི་ངོ་
བོ་སྟེ་ཞེས་བྱ་བ་ནི། དེ་ལ་དབུགས་སྟེང་དུ་རྒྱུ་བའི་རང་བཞིན་ཡིན་པའི་ཕྱིར་རོ། །མན་ངག་གིས་ནི་ཟླ་ཚེས་དང་
བཅས་པའི་དབྱངས་ཡིག་དང་པོ། ཐིག་ལེའི་གཟུགས་ལས་མེའི་རང་བཞིན་སྟེང་དུ་འབར་ཅིང་དབུགས་རྒྱུ་
བའི་ཕྱིར་རོ། །རྟག་ཏུ་ཞེས་བྱ་བ་ནི་ཇི་སྲིད་འཚོའི་བར་དུའོ། །ཞེས་པ་ལ་སོགས་པ་དང་། སྡེ་ཚན་གྱི་དང་པོ་
བརྒྱད་གནས་པའི་ཚུལ་ལ་སོགས་པ་རྒྱས་པར་གསུངས་སོ། །རྩ་མདུད་འདི་ནི་རྒྱུད་མན་ངག་གཞན་ནས་ཀླུ་
དབང་འཁྱིལ་བ་དང་ཁྱི་མོ་ཉལ་བ་ལྟ་བུའི་རྩ་ཞེས་གསུངས་པ་དེ་ཡིན་ལ། ཐུར་དུ་རྩ་བཞི་གྱེས་ནས་གཤང་གཅི་
དང་ཁུ་ཁྲག་འཕེན་པ་དང་འཛིན་པ་ཡིན་ནོ། །འདི་བཞིན་དུ་ལུས་ཀྱི་རྩ་མདུད་འཆགས་ཚུལ་ལ་སོགས་ལེགས་
པར་ཤེས་དགོས་སོ། །ཕྱི་ནང་རྟེན་འབྲེལ་བསྒྲིགས་ནས་ས་ལམ་བགྲོད་ཚུལ་ལ་སོགས་པ། སམ ུ་ཊི་དང་ཀྱཻ་རྡོ་
རྗེ་ལ་སོགས་པའི་རྒྱུད་འགྲེལ་པ་དང་བཅས་པའི་སྐབས་སུ་བལྟོས་ཤིག །དེས་ན་ས་ལམ་མི་བགྲོད་པ་དང་། ཏི་
སེ་ལ་སོགས་གནས་ཆེན་བསྐོར་བ་དང་། རྩ་མདུད་མེད་པ་དང་། རྩ་དབུ་མ་མི་འདོད་པ་དང་། ཡང་མགྲིན་པ་
ལོངས་སྤྱོད་ཀྱི་རྩ་ཁ་བྱེ་བ་དང་། རྩ་དབུ་མའི་མདུད་པ་རང་གྲོལ་བ་ཟེར་བ་ལ་སོགས་པ་མཁས་པས་བཞད་
གད་བྱ་བའི་གནས་སོ། །
གསུམ་པ་ནི། ལ་ལ་དབང་བཞི་མི་འདོད་ཅིང་། །བསྐྱེད་རིམ་ལ་སོགས་ལམ་བཞི་པ། །རྣམ་པར་
བཞག་པ་མི་འདོད་པར། །རྡོ་རྗེ་ཐེག་པའི་འབྲས་བུ་ནི། །སྤྲུལ་སྐུ་ལ་སོགས་སྐུ་བཞི་ཞེས། །འདོད་པ་དེ་ཡང་
ལོག་ཤེས་ཡིན། །ཞེས་པ། སྔར་གཏན་ལ་ཕབ་པ་ལྟར་སྨིན་བྱེད་ཀྱི་དབང་བཞི་དང་། གྲོལ་བྱེད་བསྐྱེད་རིམ་ལ་
སོགས་དབང་བཞི་དང་འགྲེལ་པའི་ལམ་བཞི་ཉམས་སུ་ལེན་པ་མི་འདོད་པར་ལམ་གྱི་འབྲས་བུ་སྐུ་བཞི་འགྲུབ་~351~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པ་དེའང་། རྒྱུ་མེད་ཀྱི་འབྲས་བུ་ཁས་ལེན་པ་ཡིན་ཏེ། དབང་བཞི་དང་ལམ་བཞི་དང་སྐུ་བཞི་ལ་རྒྱུ་འབྲས་ཀྱི་
འབྲེལ་མི་སླུ་བར་གྲུབ་པའི་ཕྱིར་རོ། །
བཞི་པ་ནི། ཁ་ཅིག་འབྲས་བུའི་མཐར་ཐུག་ནི། །འོད་གསལ་ཡིན་ཞེས་སྨྲ་བ་ཐོས། །དེ་ནི་འཕགས་པའི་
དགོངས་པ་མིན། །རིམ་ལྔ་དང་ནི་སྤྱོད་བསྡུས་སུ། །འོད་གསལ་བ་ལས་ཟུང་འཇུག་སྐུར། །ལྟ་བ་མཐར་ཐུག་
ཡིན་ཞེས་གསུངས། །ཞེས་པ། འཕགས་པ་ཀླུ་སྒྲུབ་ཡབ་སྲས་ཀྱི་རྗེས་སུ་འབྲངས་ནས་རིམ་པ་ལྔའི་རྣལ་འབྱོར་
སྒོམ་པར་ཁས་ལེན་པ་ཁ་ཅིག ལམ་རིམ་པ་ལྔའི་མཐར་ཐུག་གི་འབྲས་བུ་འོད་གསལ་ཡིན་པར་སྨྲ་བ་ནི།
འདུས་པའི་རྒྱུད་འཕགས་པ་ཡབ་སྲས་ཀྱི་དགོངས་པ་མ་ཡིན་ཏེ། ཀླུ་སྒྲུབ་ཀྱིས་མཛད་པའི་རྡོ་རྗེ་བཟླས་པ་དང་།
སྒྱུ་ལུས་དང་འོད་གསལ་དང་ཟུང་འཇུག་གི་རིམ་པ་དང་། ཤཱཀྱ་བཤེས་གཉེན་གྱིས་སེམས་ལ་དམིགས་པའི་
རིམ་པ་སྟེ་ལྔའི་གཞུང་དང་། འདུས་པའི་རྒྱུད་རྣམས་དང་། ཀླུ་སྒྲུབ་ཀྱི་རིམ་གཉིས་ཀྱི་མན་ངག་རྣམས་ཀྱི་དོན་
བསྡུས་པའི་འགྲེལ་པ་ཨརྻ་དེ་བའི་སྤྱོད་བསྡུས་སྒྲོན་མེར། འོད་གསལ་གྱི་རིམ་པ་ལས་ཟུང་འཇུག་གི་སྐུར་ལྡང་
བ་མཐར་ཐུག་གི་འབྲས་བུ་ཡིན་པར་གསུངས་ཏེ། རིམ་ལྔར། ཡང་དག་མཐའ་ལ་ལངས་ནས་ནི། །གཉིས་མེད་
ཡེ་ཤེས་ཐོབ་པར་འགྱུར། །ཟུང་འཇུག་ཏིང་འཛིན་ལ་གནས་ནས། །སླར་ཞིང་གང་ལ་ཡང་མི་སློབ་བོ། །ཞེས་པ་
དང་། ཇི་ལྟར་དྭངས་པའི་ཆུ་དག་ལས། །ཉ་དག་མྱུར་དུ་འཕར་བ་ལྟར། །དེ་བཞིན་ཐམས་ཅད་སྟོང་པ་ལས། །སྒྱུ་
འཕྲུལ་དྲྭ་བ་འབྱུང་བར་འགྱུར། །
ཞེས་པ་དང་། སྤྱོད་བསྡུས་སུའང་། བཅོམ་ལྡན་འདས་ཤཱཀྱ་ཐུབ་པ་མི་གཡོ་བའི་ཏིང་ངེ་འཛིན་ལས་བཞེངས་ཏེ།
བྱང་ཆུབ་ཀྱི་ཤིང་དྲུང་ལ་བཞུགས་ནས་མཚན་ཕྱེད་ཀྱི་དུས་སུ་འོད་གསལ་མངོན་དུ་མཛད། སྒྱུ་མ་ལྟ་བུའི་ཏེང་ངེ་
འཛིན་ལས་བཞེངས་ནས་འགྲོ་བ་རྣམས་ལ་སྟོན་པར་མཛད་པ་ཡིན་ནོ། །ཞེས་པ་དང་། གང་གི་རིགས་བརྒྱའི་
དབྱེ་བས་ལུས་དབེན་ལ་གནས་ནས་ཨཱ་ལི་ཀཱ་ལིའི་དབྱེ་བས་ངག་དབེན་ལ་འཇུག་གོ ། དེ་ལ་གནས་ནས་རང་
བཞིན་གྱི་སྣང་བའི་སེམས་དབེན་ལ་འཇུག་གོ །དེ་ལ་གནས་ནས་སྒྱུ་མའི་དཔེ་བཅུ་གཉིས་ཀྱིས་ཀུན་རྫོབ་ཀྱི་
བདེན་པ་ལ་འཇུག་གོ། །དེ་ལ་གནས་ནས་སངས་རྒྱས་ཀྱི་དབང་བསྐུར་བ་ཐོབ་སྟེ། སྟོང་པ་བཅོ་བརྒྱད་ཀྱི་རིམ་
གྱིས་དོན་དམ་པའི་བདེན་པ་ལ་འཇུག་གོ། །རང་བཞིན་གྱིས་འོད་གསལ་བའི་བདེན་པ་གཉིས་སུ་མེད་པའི་
རྣམ་པས་སངས་རྒྱས་པ་དེའི་ཚེ་རྫོགས་པའི་ཏིང་ངེ་འཛིན་ལ་སློབ་པར་འགྱུར་རོ། །དེ་ལས་བསླབ་པའི་རྣལ་
འབྱོར་པས་ནི། ཆོས་གང་ལའང་མི་སློབ་བོ། །རིམ་པ་སྔ་མ་དང་ཕྱི་མ་སྔོན་དུ་བྱ་བར་མི་ནུས་ཏེ། དོན་དམ་པའི་
བདེན་པ་མངོན་དུ་མ་བྱས་པར་ཟུང་དུ་འཇུག་པའི་རིམ་པ་མངོན་སུམ་དུ་བྱ་བར་མི་ནུས་སོ། །རིམ་གྱིས་འཇུག་~352~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པ་ལ་བསླབས་པས་གཅིག་ཆར་རང་གི་རྒྱུད་རྣམ་པར་དག་པར་འགྱུར་ཏེ། ཞེས་གསུངས་སོ། །
ལྔ་པ་ལ་གཉིས། བབ་ཅོལ་སྨྲ་བའི་ཚུལ། དེ་ཚར་བཅད་པའོ། །དང་པོ་ནི། ལ་ལ་གྲུབ་ཐོབ་ངན་ཞེས་
ཟེར། །རྟོགས་ལྡན་བཟང་བ་ཡིན་ནོ་ལོ། །གྲུབ་ཐོབ་བརྒྱད་ཅུའི་ནང་ན་ཡང་། །རྟོགས་ལྡན་མེད་ཅེས་ཟེར་བ་
ཐོས། །ཞེས་པ། རྟོགས་ལྡན་གྱི་མིང་ལ་ལྷག་པར་ཞེན་ནས་རོ་མྱང་བར་བྱེད་པའི་གང་ཟག་ལ་ལ། རྟོགས་ལྡན་
ཤིན་ཏུ་བཟང་ཞིང་གྲུབ་ཐོབ་དེ་ལས་ངན་པ་ཡིན་ཏེ། སྔོན་ཆད་གྲུབ་ཐོབ་བརྒྱད་ཅུ་རྩ་བགྲངས་པ་མང་པོ་བྱུང་
ནའང་། རྟོགས་ལྡན་རྒྱ་གར་གྱི་ཡུལ་དུ་གཅིག་ཀྱང་མ་བྱུང་སྟེ། གངས་རིའི་ཁྲོད་འདིར་སྔོན་མེད་རེ་རེ་ཙམ་བྱུང་
བ་ཡིན་ནོ། །ཞེས་གྲགས་སོ། །གཉིས་པ་ལ་གསུམ། གཏམ་རྣ་བར་མཉན་བྱ་མིན་པར་བསྟན། གྲུབ་ཐོབ་
མཚན་ཉིད་པ་ངོས་བཟུང་། རྟོགས་ལྡན་བླུན་སྐད་ཡིན་པར་བསྟན་པའོ། །
དང་པོ་ནི། འདི་འདྲ་འཕགས་པའི་གང་ཟག་དང་། །བླ་མ་རྣམས་ལ་སྐུར་འདེབས་ཡིན། །འདི་འདྲ་
འཛིན་པ་ལྟ་ཅི་སྨོས། །ཐོས་པར་གྱུར་ཀྱང་རྣ་བ་དགབ། །ཅེས་པ། གཏམ་དེ་ནི་བྲམ་ཟེ་ཆེན་པོ་ས་ར་ཧ་དང་། ཏཻ་
ལོ་ནཱ་རོ་དང་། ཨུ་རྒྱན་གྱི་པདྨ་འབྱུང་གནས་དང་། རྣལ་འབྱོར་གྱི་དབང་ཕྱུག་ཆེན་པོ་བིརྺ་པ་ལ་སོགས་པ་
མཆོག་གི་དངོས་གྲུབ་བརྙེས་པའི་འཕགས་པ་རྣམས་དང་། དེ་རྣམས་ཀྱི་ཆོས་བརྒྱུད་འཛིན་པའི་བླ་མ་བརྒྱུད་པ་
དང་བཅས་པ་ཐམས་ཅད་ལ་སྐུར་པ་འདེབས་པའི་ཚིག་ཡིན་ཏེ། བརྒྱུད་པའི་ཁུངས་གྲུབ་ཐོབ་རྣམས་ངན་པར་
བཤད་པའི་ཕྱིར། དེས་ན་འདི་འདྲའི་ཚིག་བདེན་པར་འཛིན་པ་ལྟ་སྨོས་ཀྱང་ཅི་དགོས། སྒྲ་ཙམ་ཡང་ཐོས་སུ་མི་
རུང་བས་མཉན་པར་མི་བྱའོ། །
གཉིས་པ་ནི། དེ་ཡི་འཐད་པ་བཤད་ཀྱིས་ཉོན། །གྲུབ་ཐོབ་ཆུང་ངུ་མཐོང་ལམ་ཡིན། །གྲུབ་ཐོབ་འབྲིང་
པོ་ས་བརྒྱད་པ། །གྲུབ་པ་ཆེན་པོ་སངས་རྒྱས་པ། །འཕགས་པ་མིན་ལ་གྲུབ་ཐོབ་མེད། །ཅེས་པ། མདོ་རྒྱུད་
རྣམས་ལས་གསུངས་པའི་ཐེག་པ་ཆེན་པོའི་གྲུབ་ཐོབ་ནི། མདོ་ལས། ས་ཐོབ་གྱུར་མ་ཐག་ནི་འཛིན་པ་ལྔ་དང་
བྲལ། འཚོ་བ་དང་འཆད་དང་འཆི་དང་མི་བསྔགས་ངན་འགྲོ་དང་། །འཁོར་གྱི་འཇིགས་བྲལ་དེ་ལ་བག་ཚའི་
རྣམ་པ་མེད། ། ཅི་ཕྱིར་ཞེ་ན་དེ་ལ་བདག་གི་གནས་མེད་དོ། །ཞེས་པ་དང་། རྒྱལ་བ་བྱམས་པས། འཕགས་
པས་རྒ་དང་ན་བ་དང་། །འཆི་བའི་སྡུག་བསྔལ་རྩད་ནས་སྤངས། །ལས་དང་ཉོན་མོངས་དབང་གིས་སྐྱེས། །དེ་
ལ་དེ་མེད་ཕྱིར་དེ་མེད། །ཅེས་གསུངས་པས་འཁོར་བའི་འཇིགས་པ་དེ་རྣམས་དང་བྲལ་ཅིང་། ཆོས་ཉིད་ཀྱི་
བདེན་པ་མངོན་སུམ་དུ་གཟིགས་པའི་རྟོགས་པ་མི་ཉམས་ཤིང་། གཞན་དོན་རྒྱ་ཆེན་པོ་སྒྲུབ་པ་ལ་དབང་འབྱོར་
པ་ཡིན་ཏེ། བྱང་ཆུབ་ལ་ནི་ཉེ་བ་དང་། །སེམས་ཅན་དོན་སྒྲུབ་མཐོང་བ་ལས། །རབ་ཏུ་དགའ་བ་སྐྱེ་འགྱུར་ཏེ། །དེ་~353~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཕྱིར་རབ་དགའ་ཞེས་བྱའོ། །ཞེས་པ་དང་། རྒྱས་པའི་བསྟན་བཅོས་ལས་ཀྱང་། །བདག་ལྟའི་ས་བོན་སྤངས་
པའི་ཕྱིར། །སླར་མི་གཤེགས་པ་ཉིད་ཡིན་ནོ། །ཞེས་པ་དང་། ཁྱད་པར་འཕགས་བསྟོད་དུ། ཉེས་པ་ཉམས་
སྨད་རྩད་ནས་བཅད། །ཡོན་ཏན་སྤེལ་ན་ལྷག་པར་བསྐྱངས། །གཞུང་ལུགས་བཟང་པོ་དེས་ན་ཁྱོད། །གྲུབ་
མཆོག་ལྷག་པར་བརྙེས་པ་ལགས། །ཞེས་གསུངས་པས། ཕ་རོལ་ཏུ་ཕྱིན་པའི་ས་དང་པོ་ཐོབ་པ་དང་། གསང་
སྔགས་ཀྱི་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པ་ལ་གྲུབ་པ་ཐོབ་པར་གསུངས་པའི་ཕྱིར། སོ་སོ་སྐྱེ་བོ་
བཟང་ཡང་གྲུབ་ཐོབ་མཚན་ཉིད་པ་མ་ཡིན་ནོ། །དེས་ན་གཞན་སེམས་ཤེས་པ་དང་རྫུ་འཕྲུལ་སྟོན་པ་ལ་སོགས་
པའི་ཡོན་ཏན་ཅི་རིགས་ཡོད་པ་ལས་གྲུབ་ཐོབ་ཀྱི་མཐོང་བཟུང་ནས་སངས་རྒྱས་མངོན་སུམ་དུ་བྱོན་ནོ་ཞེས་
ཟེར་བ་ནི་ཆོས་རྒྱུས་ཆུང་བའི་སྐྱེས་བུ་དད་པའི་རྗེས་སུ་འབྲང་བ་རྣམས་ཀྱི་ལུགས་ཡིན་ནོ། །དེས་ན་ཐེག་པ་
ཆེན་པོའི་མཐོང་ལམ་ཐུགས་ལ་འཁྲུངས་པའི་ཚེ་གྲུབ་ཐོབ་ཆུང་ངུ་དང་། ས་བརྒྱད་པ་མི་གཡོ་བ་ཐོབ་པའི་ཚེ་
གྲུབ་ཐོབ་འབྲིང་པོ་དང་། རྫོགས་པའི་སངས་རྒྱས་ནི་གྲུབ་ཐོབ་ཆེན་པོ་ཡིན་ནོ། །
དེའི་རྒྱུ་མཚན་ནི། མདོ་སྡེ་རྒྱན་ལས་འདི་སྐད་གསུངས། །ས་རྣམས་ཐམས་ཅད་མ་གྲུབ་དང་། །གྲུབ་པ་
དག་ཏུ་ཤེས་པར་བྱ། །གྲུབ་པ་དག་ཀྱང་མ་གྲུབ་དང་། །གྲུབ་པ་དག་ཏུ་ཡང་དག་འདོད། །ཅེས་གསུངས་
དགོངས་པ་དེ་ཉིད་ཡིན། །རྣལ་འབྱོར་དབང་ཕྱག་ཆེན་པོ་ཡིས། །ལམ་འབྲས་ལས་ཀྱང་དེ་སྐད་གསུངས། །ངེད་
ཀྱི་གྲུབ་ཐོབ་དེ་འདྲ་ཡིན། །ཞེས་པ། ཐེག་ཆེན་གྱི་ས་ཐམས་ཅད་གྲུབ་པ་དང་མ་གྲུབ་པ་གཉིས་སུ་ཕྱེ་ནས་ཆོས་
མཆོག་མན་ཆད་མོས་པ་སྤྱོད་པའི་ས་ནི་ཆོས་ཉིད་མངོན་སུམ་དུ་མ་རྟོགས་པས་མ་གྲུབ་པའི་ས་དང་། དེ་ཡན་
ཆད་གྲུབ་པའི་སའོ། །གྲུབ་པ་དེའང་མངོན་པར་འདུ་ཤེས་པའི་མཚན་མ་དང་བཅས་པས་བདུན་པ་མན་ཆད་མ་
གྲུབ་པ་དང་ས་བརྒྱད་པ་ཡན་ཆད་མཚན་མ་མེད་པར་ལྷུན་གྲུབ་ཏུ་འཇུག་པས་གྲུབ་པའི་སའོ། །རྗེ་བཙུན་བིརྺ་
པས་ལམ་འབྲས་བུ། འཇིག་རྟེན་དང་འཇིག་རྟེན་ལས་འདས་པའི་ལམ་གཉིས་ལ་དབང་བཞི་དང་འབྲེལ་བའི་
ལྟ་བ་བཞི་དང་གྲུབ་མཐའ་བཞི་འབྱུང་བའི་ས་ཐོབ་ནས་གྲུབ་མཐའ་སྙོགས་པར་བཞེད་དེ། ངེད་མདོ་རྒྱུད་ཟབ་
མོ་དང་མཁས་པའི་རྗེས་སུ་འབྲང་བ་རྣམས་ཀྱི་གྲུབ་ཐོབ་ཀྱི་མཚན་ཉིད་དེ་འདྲ་ཡིན་ནོ། །
གསུམ་པ་ནི། རྟོགས་ལྡན་མཚན་ཉིད་འདི་ཡིན་ཞེས། །མདོ་རྒྱུད་ཀུན་ལས་གསུངས་པ་མེད། །དེས་ན་
རྟོགས་ལྡན་བླུན་པོ་ལ། །གྲགས་ཀྱིས་མཁས་པ་རྣམས་ལ་མིན། །ཞེས་པ། རྟོགས་ལྡན་ཞེས་བྱ་བའི་རྣལ་འབྱོར་
གྱི་དབང་ཕྱུག་དེ་ལ་ཏིང་ངེ་འཛིན་གྱི་ཉམས་དང་རྟོགས་པའི་ས་ཚོད་འདི་ཙམ་ཞིག་ཡིན་བྱ་བ་མདོ་རྒྱུད་མཁས་
པའི་སྐྱེ་བོ་གང་གིས་ཀྱང་གསུངས་པ་མེད་དོ། །དེའི་ཕྱིར་ཆོས་རྒྱུས་ཆུང་བའི་བླུན་པོ་རྣམས་ལ་བླ་མ་རྟོགས་ལྡན་~354~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཞེས་གྲགས་པ་ཡིན་གྱིས། སྐྱེ་བོ་མཁས་པ་རྣམས་ཀྱི་ཐ་སྙད་མ་ཡིན་ཏེ། ཆོས་མངོན་པ་ནས་བྱིས་པའི་ཐ་སྙད་
དང་འཕགས་པའི་ཐ་སྙད་ཅེས་མཆོག་དང་དམན་པའི་ཁྱད་པར་ཕྱེ་ནས་གསུངས་སོ། །
དྲུག་པ་ལ་གཉིས་ལས། དང་པོ་ཟེར་ལུགས་བརྗོད་པ་ནི། །ལ་ལ་ཉམས་དང་གོ་བ་དང་། །རྟོགས་པ་
ཞེས་བྱ་རྣམ་པ་གསུམ། །ཉམས་ནི་ངན་ལ་གོ་བ་འབྲིང་། །རྟོགས་པ་བཟང་པོ་ཡིན་ཞེས་ཟེར། །ཞེས་པ། བོད་
ཡུལ་གྱི་བསམ་གཏན་སྒོམ་པའི་ལམ་གྱི་ས་ཚོད་འཛིན་པར་འདོད་པ་ལ་ལ། དང་པོ་སྐྱེས་པའི་ཉམས་གང་
དུའང་མ་ངེས་ཤིང་ཅིར་འགྱུར་མི་ཤེས་པས་ངན་པ་ཡིན་ལ། ཡིན་ལུགས་ཀྱི་སྟེང་ནས་གོ་བ་སྐྱེས་པ་དེ་འབྲིང་པོ་
ཡིན་ཅིང་། གོ་བ་དང་མཐུན་པའི་རྟོགས་པ་ཤར་བ་དེ་བཟང་བ་ཡིན་ཞེས་ཟེར་རོ། །
གཉིས་པ་དེ་དགག་པ་ལ་གསུམ་སྟེ། བརྟགས་དེ་ཁས་བླངས་ཀྱིས་དགག་པ། མིང་འདོགས་ཀྱི་སྒྲ་དོན་
གཅིག་པས་དགག་པ། ལུང་ནས་བཤད་པའི་རྣམ་གྲངས་ཀྱིས་དགག་པའོ། །
དང་པོ་ནི། འདི་ཡང་རེ་ཤིག་རྟོག་པར་བྱ། །ཉམས་ཞེས་བྱ་བ་ཉམས་མྱོང་ལ། །ཟེར་ན་སེམས་ཡོད་
ཐམས་ཅད་ལ། །མྱོང་བ་དེ་ཡང་ཡོད་པ་ཡིན། །ཞེས་པ། འདི་ལ་རེ་ཤིག་དོན་གང་ལ་ངོས་འཛིན་བརྟག་པར་བྱ་
སྟེ༑ ཡུལ་དང་དབང་པོ་དང་རྣམ་པར་ཤེས་པ་གསུམ་ཚོགས་པའི་གནས་སྐབས་སུ་སེམས་བྱུང་རེག་པ་སྐྱེ་ཞིང་།
དེ་ལ་བརྟེན་ནས་ཡུལ་ཡིད་དུ་འོང་བ་དང་ཕྲད་པའི་ཚོར་བ་བདེ་བ་དང་། ཡིད་དུ་མི་འོང་བ་ལ་བརྟེན་པའི་སྡུག་
བསྔལ་དང་། བར་མ་ལ་བརྟེན་པའི་བཏང་སྙོམས་སུ་མྱོང་བ་ལ་ཚོར་བ་དྲུག་དང་བཅོ་བརྒྱད་ཅེས་པ་དང་། ཡབ་
སྲས་མཇལ་བའི་མདོ་ལ་སོགས་པར། རྣམ་པར་ཤེས་པའི་ཉེ་བར་སྤྱོད་པ་བཅོ་བརྒྱད། །ཅེས་པ་དང་། ལུས་
ཚོར་དང་སེམས་ཚོར་ཅེས་གསུངས་པ་ཡོད་ལ། ཉམས་སུ་མྱོང་བ་ལ་ཚོར་བར་འཇོག་སྟེ། །དཔལ་ལྡན་ཟླ་བ་
གྲགས་པས་ཀྱང་། །གཟུགས་རུང་མཚན་ཉིད་ཅན་ནི་གཟུགས། །ཚོར་བ་ཉམས་མྱོང་བདག་ཉིད་ཅན། །འདུ་
ཤེས་མཚན་མར་འཛིན་པ་སྟེ། །འདུ་བྱེད་མངོན་པར་འདུ་བྱེད་པའོ། །ཡུལ་ནི་སོ་སོར་རྣམ་རིག་པ། །རྣམ་པར་
ཤེས་པའི་མཚན་ཉིད་འདོད། །ཅེས་གསུངས་པས་ཉམས་སུ་མྱོང་བ་ཚོར་བ་ཡིན་ལ། དེ་ནི་ཁམས་གསུམ་
རིགས་དྲུག་གི་སེམས་ཅན་ཐམས་ཅད་ལ་ཡོད་དེ། ཚོར་བ་དང་འདུ་ཤེས་དང་རེག་པ་དང་སེམས་པ་དང་ཡིད་ལ་
བྱེད་པ་དང་སེམས་བྱུང་ཀུན་འགྲོ་ལྔ་སེམས་ཡིན་ཚད་ལ་འབྲལ་མེད་དུ་འབྱུང་བའི་ཕྱིར་རོ། །
གལ་ཏེ་བསྒོམས་པའི་ཉམས་མྱོང་ལ། །ཟེར་ན་ཚོགས་ལམ་ཆུང་ངུ་ནས། །མཐར་ཕྱིན་ལམ་གྱི་བར་དུ་
ཡོད། །འོན་ཏེ་སོ་སོ་རང་རིག་པའི། །ཡེ་ཤེས་ཡིན་ན་འཕགས་པ་ཡི། །གང་ཟག་རྣམས་ལ་ཉམས་དེ་ཡོད། །ཅེས་པ།
ལམ་བསྒོམས་པའི་ཉམས་མྱོང་ལ་ཉམས་ཀྱི་འདོགས་ན། མ་མཐའ་ཚོགས་ལམ་ཆུང་ངུ་ནས་ཡ་མཐའ་མི་སློབ་~355~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལམ་མཐར་ཕྱིན་པའི་བར་དུ་ཡོད་དོ། །སོ་སོར་རང་གི་རིག་པའི་ཟག་མེད་ཡེ་ཤེས་ལ་ཟེར་ན། ཐེག་པ་གསུམ་
གྱི་འཕགས་པ་ཐམས་ཅད་ཀྱི་ཐུགས་རྒྱུད་ལ་ཡོད་དེ། དེས་ན་ཉམས་ངན་པར་མ་གྲུབ་བོ། །
གཉིས་པ་ནི། གོ་བ་དང་ནི་རྟོགས་པ་གཉིས། །རྣམ་གྲངས་སྒྲ་ཡིན་ངོ་བོ་གཅིག །རྒྱ་སྐད་ཅིག་ལ་ལོ་ཙྪ་
བའི། །འགྱུར་གྱི་དབྱེ་བ་ཁོ་ནར་ཟད། །རྟོགས་པ་གསལ་དང་མི་གསལ་ལ། །གོ་དང་རྟོགས་པར་འདོགས་ན་
ཐོགས། །ཞེས་པ། གོ་བ་དང་རྟོགས་པ་ནི་དོན་གཅིག་ལ་ལོ་ཙྪ་བས་སྐབས་དང་སྦྱར་བའི་མིང་འདོགས་སོ་སོར་
བསྒྱུར་བ་ཡིན་ཏེ། ག་ཏེ་ཞེས་པ་རྟོགས་པ་དང་སོང་བ་དང་འགྲོ་བ་དང་ཁོང་དུ་ཆུད་པ་ལ་འཇུག་པ་དང་། བུདྡྷ་
ཞེས་པ་རྟོགས་པ་དང་ཆུབ་པ་དང་ངེས་པར་འཛིན་པ་ལ་འཇུག་པ་དང་། བོ་དྷི་ཞེས་པ་བྱང་ཆུབ་དང་མཐར་ཐུག་
པའི་དོན་ཁོང་དུ་ཆུད་པ་སྟོན་པ་དང་། ས་མ་ཡ་ཞེས་པ་གོ་བ་དང་རྟོགས་པ་དང་ཁོང་དུ་ཆུད་པ་དང་དོན་ལ་
མངོན་དུ་ཕྱོགས་པ་དང་། མངོན་སུམ་དུ་གྱུར་པ་ལ་སྐབས་དང་བསྟུན་ནས་སྦྱོར་བ་ཡིན་ནོ། །དེས་ན་རྣལ་
འབྱོར་པའི་སྒོམ་པ་གསལ་ཙམ་ལ་ཐ་སྙད་འདོགས་ན་མི་འགལ་ལོ། །
གསུམ་པ་ནི། གཞུང་ལུགས་འགའ་ལས་བསྒོམ་པ་ཡི། །ཏིང་འཛིན་ཉམས་ཀྱི་སྣང་བ་སྟེ། །རྫོགས་
སངས་རྒྱས་ཀྱི་ཡེ་ཤེས་ལ། །དག་པའི་སྣང་བར་བཤད་པ་ཡོད། །སྒོམ་ཉམས་སྐྱོན་མེད་ཅེས་བྱ་བ། །སངས་
རྒྱས་ས་ལ་བཤད་པ་མཐོང་། །དེ་འདྲའི་ཉམས་དང་རྟོགས་པ་ལ། །བཟང་ངན་རྣམ་པར་དབྱེ་བ་མེད། །ཅེས་པ།
རྗེ་བཙུན་བིརྺ་པའི་མན་ངག་གི་གཞུང་ལས། རྣལ་འབྱོར་པ་ལ་ཏིང་ངེ་འཛིན་ལ་ཉམས་ཀྱི་སྣང་བའོ། །བདེ་
བར་གཤེགས་པ་ལ་སྐུ་གསུང་ཐུགས་མི་བཟད་པ་རྒྱན་གྱི་འཁོར་ལོ་ལ་དག་པའི་སྣང་བའོ། །ཞེས་པ་དང་།
བསྒོམས་པའི་ཉམས་སྐྱོན་མེད་པས་ས་བཅུ་གསུམ་པོ་ཐམས་ཅད་མཁྱེན་ཏོ། །ཞེས་པ་དང་། གསང་བ་བསམ་
གྱིས་མི་ཁྱབ་པའི་མདོར། ནམ་མཁའ་གང་ཁྱབ་པར་སངས་རྒྱས་ཀྱི་སྐུ་གསུང་ཐུགས་ཕྲིན་ལས་ཡེ་ཤེས་ཀྱི་འོད་
ཟེར་གྱིས་ཁྱབ་པར་གསུངས་པ་ལ། དེ་བཞིན་གཤེགས་པའི་དག་སྣང་དང་བསྒོམ་ཉམས་སྐྱོན་མེད་དུ་ཐ་སྙད་
མཛད་པ་ལ་སོགས་པ་གསུངས་མོད་ཀྱི། ཉམས་དང་རྟོགས་པ་ལ་བཟང་ངན་དུ་རྣམ་བཞག་བྱས་པ་མེད་དོ། །
བདུན་པ་ལ་གཉིས། ཞེ་འདོད་ཀྱི་ཟེར་ལུགས་བརྗོད་པ། ལེགས་པར་བརྟགས་ནས་ནོར་བ་བསལ་
བའོ། །དང་པོ་ནི། །རྩེ་གཅིག་དང་ནི་སྤྲོས་བྲལ་དང་། །རོ་གཅིག་དང་ནི་སྒོམ་མེད་བཞི། །རྩེ་གཅིག་མཐོང་
ལམ་སྤྲོས་བྲལ་ནི། །ས་བདུན་བར་ཡིན་རོ་གཅིག་ནི། །དག་པའི་ས་གསུམ་སྒོམ་མེད་ནི། །སངས་རྒྱས་ས་ཞེས་
ལ་ལ་ཟེར། །ཅེས་པ། བོད་ཡུལ་གྱི་ཕྱག་རྒྱ་ཆེན་པོ་པར་གྲགས་པ་རྣམས་ལ། སྒོམ་རྣལ་འབྱོར་བཞི་ཞེས་བྱ་བ་
མཻ་ཏྲི་པ་ལས་བརྒྱུད་པའི་གདམས་ངག་ཏུ་འདོད་པ་འདི། མར་པ་ལོ་ཙྪའི་སློབ་མ་རྣམས་ལ་མེད་ཅིང་། དུས་ཕྱིས་~356~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དཀོར་ནི་རུ་པ་ཞེས་བྱ་བ། རྒྱ་གར་ཤར་ཕྱོགས་ཀྱི་རྣལ་འབྱོར་པ་གྲོང་འཇུག་འབྱོངས་པ་གཅིག་གིས། དྭགས་
ཀོང་གི་ཡུལ་དུ་ཁྱིའུའི་རོ་ལ་འཕོ་བ་གྲོང་འཇུག་བྱས་པའི་སྐྱེས་བུ་དེས་རྣལ་འབྱོར་བཞི་ཞེས་བྱ་བའི་གདམ་ངག་
བསྟན་པ་དྭགས་པོ་ལྷ་རྗེས་བརྩད་ཆོད་ནས་ཕྱག་རྒྱ་ཆེན་པོ་ལ་སྦྱར་བ་ཡིན་ཞེས་ཟེར་ཅིང་། དེའི་རྟོགས་པ་རྩེ་
གཅིག་མཐོང་ལམ། སྤྲོས་བྲལ་ས་བདུན་པ་མན་ཆད། རོ་གཅིག་དག་པའི་ས་གསུམ། སྒོམ་མེད་སངས་རྒྱས་ཀྱི་
ས་ལ་སྦྱོར་ཅིང་གསང་སྔགས་བླ་ན་མེད་པའི་ཟུང་འཇུག་གི་སྒོམ་དུ་འདོད་དོ། །དེའང་བྱ་རྒྱུད་ཀྱིས་ལུས་ཀྱིས་དྲི་
མ་འཁྲུད། སྤྱོད་རྒྱུད་ཀྱིས་ངག་དང་། རྣལ་འབྱོར་རྒྱུད་ཀྱིས་སེམས་ཀྱི་དྲི་མ་སྦྱོང་། བཞི་པ་ལྷན་ཅིག་སྐྱེས་པའི་
ལམ་གྱི་སྒྲིབ་པའི་བག་ཆགས་མ་སྤངས་གནས་སུ་དག་པར་བྱེད་དེ། དྭགས་པོ་ལྷ་རྗེའི་བུ་ཆེན་མཐར་རྩ་བས་
དང་པོ་ལུས་སྤྱོད་གཙོ་བོར་སྟོན། གཉིས་པ་ངག་སྤྱོད་གཙོ་བོར་སྟོན། གསུམ་པ་སེམས་སྤྱོད་གཙོ་བོར་སྟོན།
བཞི་པ་ལྷན་སྐྱེས་འབའ་ཞིག་གོ །ཞེས་པ་དང་། །རིམ་པ་བཞིན་དབང་བཞིའི་ལམ་དང་ཡང་སྦྱར་རོ། །གླིང་
རས་པས། བླ་མ་སངས་རྒྱས་སྤྲུལ་པ་དང་། །དངོས་སུ་མཇལ་བ་ཚོགས་ཀྱི་ལམ། །དང་པོ་རྩེ་གཅིག་ཚོགས་
ལམ་ཡིན། །ངེས་ཤེས་ཅུང་ཟད་སྐྱེས་པ་དྲོད། །དེ་ཉིད་འཕེལ་བ་རྩེ་མོ་སྟེ། །སེམས་མེད་པ་ལ་མི་སྐྲག་པ། །བཟོད་པ་
ཡིན་ཏེ་རྩེ་གཅིག་པའི། །རབ་ནི་འཇིག་རྟེན་ཆོས་མཆོག་གོ །ཞེས་བཤད་ཅིང་། མགོན་པོ་ཀླུ་སྒྲུབ་ཀྱིས་བཞེད་
པའི་སེམས་དབེན་ཡིན་ལ། ཤེས་པ་གསལ་རྟོག་མེད་བདེ་བའི་བརླན་དང་མ་བྲལ་བ་གཅིག་ལ་ངོས་འཛིན་ནོ། །རྩེ་
གཅིག་དང་སྤྲོས་བྲལ་གྱི་ཁྱད་པར་ཆོས་སྐུ་འཆར་མི་འཆར་ཡིན། སྤྲོས་བྲལ་དང་རོ་གཅིག་གི་ཁྱད་པར་ཟུང་དུ་
ཆུད་མ་ཆུད་ཡིན། རོ་གཅིག་དང་བསྒོམ་མེད་ཀྱི་ཁྱད་པར་དྲན་པ་དག་མ་དག་ཡིན། དེ་ལ་རྣམ་རྟོག་དག་པའི་ཆ་
ནས་བཟུང་རྟོག་དང་ཉོན་སྒྲིབ་དག་དྲན་པ་དག་པའི་ཆ་ནས་ཤེས་སྒྲིབ་དང་འཛིན་པ་བྲལ། སེམས་སྐྱེ་འགག་
དང་བྲལ་བའི་རྟོགས་པ་དེ་སྤྲོས་བྲལ་དང་པོ་ཡིན། དེ་ལ་བླ་མ་ཞང་གིས། རྟོགས་པ་ལྷག་གིས་ཤར་བ་དེ། །མཐོང་
ལམ་རབ་ཏུ་དགའ་བ་ཡིན། །ཞེས་སོ། །གླེང་ཆེན་རས་པས། སྤྲོས་དང་བྲལ་བ་མཐོང་ལམ་ཡིན། །ཞེས་བཤད་
སྤྲོས་བྲལ་ཆུང་ངུ་ནས་སྒོམ་མེད་འབྲིང་པོའི་ལམ་སྒོམ་ལམ་ཡིན། སྤྲོས་བྲལ་ཆེན་པོས་སྣང་བ་སེམས་སུ་ཤེས་
ཤིང་། སེམས་སྟོང་པར་རྟོགས་ནས་སྣང་བས་སྟོང་པའི་གོ་ཆོད། སྒོམ་མེད་སྒོམ་བྱ་བྱེད་ཀྱི་རྩོལ་བ་དང་བྲལ།
སྤང་བྱའི་དྲི་མ་མཐའ་དག་རང་བཞིན་གྱིས་འདག་གོ །གཙང་པ་རྒྱ་རས་ཀྱིས། སྤྲོས་བྲལ་ངོ་བོ་མཐོང་བས་ས་
དང་པོ། །སྤྲོས་བྲལ་ཆེན་པོ་ས་ནི་དྲུག་པ་ཡིན། །ཞེས་བཤད། སྤྲོས་བྲལ་འབྲིང་པོ་མན་ཆད་རིག་ཐོག་ཏུ་གྲོལ།
ཆེན་པོས་སྣང་ཐོག་ཏུ་གྲོལ། རོ་གཅིག་ཆུང་ངུས་འཁོར་འདས་གཅིག་ཏུ་གྲོལ། དངོས་འཛིན་དང་སྟོང་འཛིན་
གཉིས་ཀ་མེད། ཆོས་ཐམས་ཅད་རོ་མཉམ་ལྷན་ཅིང་སྐྱེས་པར་ཤར་བས་ཕྱོགས་རིས་སུ་མི་སྒོམ། འཇིག་རྟེན་~357~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མཁན་པོས། གཉིས་མེད་རོ་གཅིག་ཆེན་པོ་ལ། །སྟོང་པ་ཉིད་ཀྱི་ཕྱོགས་ཆ་དག །སྟོང་ཉིད་རྒྱུ་དང་འབྲས་བུར་
ཤར། །ཞེས་བཤད། མཐར་རྩ་བས། སྔར་གཉིས་མེད་དུ་བསྒོམ་པ་དེ་རྟོག་པ་ཡིན། ད་ཟུང་འཇུག་ཏུ་ཤར་བ་
ཡིན་གསུང་། རོ་གཅིག་སྣང་བ་སྒོམ་དུ་ཤར། ཁོར་ཡུག་གཅིག་ཏུ་སོང་བ་ཡིན། འགག་དྲིལ་ན་རྩེ་གཅིག་གི་
མཉམ་བཞག་དང་རྗེས་ཐོབ་སེམས་གནས་མི་གནས་ཡིན། སྤྲོས་བྲལ་གྱི་དྲན་མི་དྲན་ཡིན། རོ་གཅིག་གིས་
འཛིན་མི་འཛིན་ཡིན། སྒོམ་མེད་ལ་མཉམ་རྗེས་དབྱེ་བ་མེད།  རོ་གཅིག་དང་པོས་ས་བདུན་པ། འབྲིང་པོ་
གཟུང་འཛིན་གྱི་རྩ་བ་ཟད། ཆེན་པོར་སྒོམ་མེད་དང་འདྲ། གཉིས་འཛིན་གྱི་རྟོག་པ་རྒྱུན་ཆད་ནས་འཛིན་མེད་
ཀྱི་རྗེས་སྣང་ཡུད་ཙམ་འཆར་བའང་ཡོད་གསུང་། སྒོམ་མེད་ཆུང་ངུ་ས་བཅུ་པ་ཆོས་ཀྱི་སྤྲིན་དུ་སངས་རྒྱས་ཀྱི་
ཡོན་ཏན་སྤྲིན་ལྟར་འདུ་ཞིང་། ཡེ་ཤེས་སངས་རྒྱས་དང་འདྲ་བ་མངོན་དུ་གྱུར་པས་ཡེ་ཤེས་ཀྱི་ཕར་ཕྱིན་རྫོགས།
སྒོམ་མེད་འབྲིང་པོ་རྒྱུན་གྱི་མཐའ་མ་རྡོ་རྗེ་ལྟ་བུའི་ཏིང་ངེ་འཛིན་ཡིན་ཟེར། སྒོམ་མེད་ཆེན་པོ་སངས་རྒྱས་ཀྱི་ས་
སྐུ་གསུམ་རང་གི་སེམས་ལ་རྫོགས་པ་ཡིན་ནོ། །འདི་དག་གི་ས་འཚམས་འབྱེད་ཚུལ་རགས་པ་ཙམ་མཐུན་ཅིང་
ཞིབ་མོར་དཔྱད་པའི་ཚེ་མི་འདྲ་བའི་ཁྱད་པར་ཅུང་ཟད་ཙམ་སྣང་ངོ་། །གཉིས་པ་ལ་བཞི། ཁས་ལེན་གྱི་ཞེ་
འདོད་དྲི་བ། ལུང་དང་སྦྱར་ཏེ་ཆོས་མཐུན་རྩི་བ། འབྱུང་ཁུངས་ཡོད་ན་རང་སོར་བཞག་པ། ཁུངས་མེད་པའི་
རང་བཟོ་ཆོས་དང་འགལ་བའོ། །
དང་པོ་ནི། འདི་ཡང་ཕྱེ་སྟེ་བཤད་ཀྱིས་ཉོན། སོ་སོའི་སྐྱེ་བོ་ཉིད་ཡིན་ཀྱང་། །གལ་ཏེ་ཆོས་མཐུན་ཙམ་
བརྩི་འམ། །འོན་ཏེ་འཕགས་པ་ཉིད་ཡིན་པའི། །བདེན་པའི་ས་ལམ་དངོས་སུ་བྱེད། །ཅེས་པ། རྣལ་འབྱོར་
བཞིའི་ས་མཚམས་བཞག་པ་འདི། ཆོས་མཆོག་མོས་སྤྱོད་ཀྱི་སར། སྤངས་རྟོགས་ཆོས་མཐུན་ཙམ་ཞིག་བརྩིས་
ནས་ཐ་སྙད་འདོགས་པ་ཡིན་ནམ། འོན་ཏེ་མཐོང་ལམ་ལ་སོགས་པ་དངོས་སུ་ཐོབ་པ་ལ་བྱེད་དཔྱོད་ཅིག །
གཉིས་པ་ནི། སོ་སོ་སྐྱེ་བོ་གང་ཟག་ལ། །ཆོས་མཐུན་ཙམ་གཅིག་སྒྲིག་ན་ནི། །ཆོས་ནས་བཤད་ན་
འགལ་བ་མེད། །དཔེར་ན་རྨི་ལམ་ངེས་བསྟན་ལས། །ཐུབ་པའི་མཆོད་རྟེན་འཇིམ་པ་ལས། །བྱས་པ་མཐོང་ན་
ས་དང་པོ། །རྡོ་ལས་བྱས་མཐོང་ས་གཉིས་པ། །རྡོ་ཐལ་གྱིས་བྱུགས་ས་གསུམ་པ། །ཞེས་པ། སོ་སོ་སྐྱེ་བོའི་
རྟོགས་པ་མཐོ་དམན་ལ་ཕྱོགས་མཐུན་ཙམ་ཞིག་སྦྱོར་བ་ཡིན་ན། བྱུང་ཁུངས་རྣམ་དག་ཡོད་ན་འགལ་བ་མེད་
དེ༑ དཀོན་བརྩེགས་ཀྱི་རྨི་ལམ་ངེས་པར་བསྟན་པའི་ལེའུར། ཐུབ་པའི་མཆོད་རྟེན་ས་ལས་བྱས་པ་རྨི་ལམ་དུ་
མཐོང་ན། ས་དང་པོ་ལ་གནས་པར་བལྟའོ། །དེ་བཞིན་དུ་རྡོ་ལ་བྱས་པ་མཐོང་ན་ས་གཉིས་པ། རྡོ་ཐལ་གྱིས་
བྱུགས་པ་ས་གསུམ་པ། ~358~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སྟེགས་བུ་གདུགས་བྱས་ས་བཞི་པ། །རྡོ་སྐས་བྱི་དོར་བྱས་པ་ལྔ། །གསེར་གྱིས་སྦྲེལ་མཐོང་ས་དྲུག་
པ༑ ༑རིན་ཆེན་དྲྭ་བས་གཡོགས་པ་བདུན། །གཡེར་ཁའི་དྲྭ་བས་གཡོགས་པ་བརྒྱད། །ས་དགུ་དང་ནི་བཅུ་པ་
ལ༑ ༑རྨི་ལམ་ལོག་པར་མཐོང་མེད་གསུང་། །ཞེས་པ། སྟེགས་བུ་དང་གདུགས་དང་བཅས་པ་བྱི་དོར་བྱས་པ་
མཐོང་ན་ས་བཞི་པ། གསེར་གྱི་ལན་བུས་སྦྲེལ་བ་མཐོང་ན་ས་དྲུག་པ། རིན་པོ་ཆེའི་དྲྭ་བས་ཕྱོགས་ཀུན་ནས་
གཡོགས་པ་མཐོང་ན་ས་བདུན་པ། དྲིལ་བུ་གཡེར་ཁའི་དྲྭ་བས་ཐམས་ཅད་ནས་གཡོགས་པ་མཐོང་ན་ས་
བརྒྱད་པ། ས་དང་པོ་བདུན་པོ་དག་ཏུ་རྨི་ལམ་མཐོང་བ་ལ་ནི་སྡིག་པ་དག་པའི་རྟགས་དང་། བདུད་ཀྱིས་བྱིན་
གྱིས་བརླབས་ནས་འཁྲུལ་པ་བསྐྱེད་པའི་རྨི་ལམ་འདྲེས་མར་འབྱུང་བས། ལེགས་པར་བརྟགས་ནས་རང་
བཞིན་མེད་པའི་ཤེས་རབ་ཀྱིས་སྦྱངས་པས་ཡོན་ཏན་ཡིན་ན་འཕེལ་ཅིང་བར་ཆད་ཡིན་ན་ཞི་བར་འགྱུར་རོ། །ས་
དགུ་པ་དང་བཅུ་པ་ལ་རྨི་ལམ་ལོག་པར་མཐོང་བ་མེད་དོ། །འོན་ཀྱང་བདེན་པར་བཟུང་དུ་མི་རུང་ངོ་། །རྨི་ལྟས་
དེ་རྣམས་རང་གི་མདུན་དུ་མཐོང་བ་ཡིན་ལ། རང་ཉིད་མཐོང་བའི་དབང་དུ་བྱས་ཏེ། རྡོ་རྗེས་རབ་འཇོམས་བྱང་
ཆུབ་སེམས་དཔའ་རྨི་ལམ་དུ་བདག་ཉིད་དེ་བཞིན་གཤེགས་པའི་སྐུ་ཡིན་པར་ཤེས་ན་ས་དང་པོ། དེ་བཞིན་
གཤེགས་པ་བཞེངས་པ་མཐོ་བས་བསོད་སྙོམས་འབུལ་བ་མཐོང་ནའང་ས་དང་པོ། བཞུགས་པ་ལ་འབུལ་ན་
ས་གཉིས་པ། བཀོད་པ་ཕུན་སུམ་ཚོགས་པ་ལ་འབུལ་ན་ས་གསུམ་པ། གཉེན་འདབས་ཀྱིས་བསྐོར་བ་ལ་
འབུལ་བ་མཐོང་ན་ས་བཞི་པ། སྐྱེ་བོ་ཤིན་ཏུ་མང་པོས་བསྐོར་བ་ལ་ཕུལ་ན་ས་ལྔ་པ། དེ་གཉིས་ཀས་བསྐོར་བ་
ལ་འབུལ་ན་ས་དྲུག་པ། བཀོད་པ་ཕུན་སུམ་ཚོགས་པ་ཐམས་ཅད་བསམ་གཏན་ལ་སྙོམས་པར་ཞུགས་པ་ལ་
འབུལ་ན་ས་བདུན་པ། བསྟོད་པ་མཛད་པ་ལ་འབུལ་ན་ས་བརྒྱད་པ། ཆོ་འཕྲུལ་མཛད་པ་ལ་འབུལ་བ་མཐོང་
ན་ས་དགུ་པར་བལྟ་སྟེ། ཐམས་ཅད་དུའང་བདུད་ཀྱི་ལས་ནི་མ་གཏོགས་སོ། །ཞེས་གསུངས་སོ། །
དེ་སོགས་རྨི་ལམ་བྱེ་བྲག་ལ། །ས་བཅུའི་དབྱེ་བ་མཛད་པ་མཐོང་། །དེ་ནི་མོས་པ་སྤྱོད་པ་ཡི། །ས་བཅུ་
ཡིན་གྱིས་འཕགས་པ་མིན། །ཞེས་པ། ཚོགས་ལམ་དང་གཅིག །སྦྱོར་ལམ་དང་པོ་གསུམ་གྱི་གནས་སྐབས་ལ་
གསུམ་གསུམ་སྦྱར་བས་ས་བཅུའི་ཐ་སྙད་མཛད་ཅིང་། ས་རབ་ཏུ་དགའ་བ་ལ། འཕགས་པའི་ས་ལ་གསུངས་
པ་མ་ཡིན་ཏེ། རྨི་ལམ་ལོག་པར་མཐོང་བ་མི་སྲིད་པའི་ཕྱིར།
 གསུམ་པ་ནི། དེ་བཞིན་རྩེ་གཅིག་སོགས་ལའང་། །གལ་ཏེ་མདོ་དང་རྒྱུད་སྡེ་དང་། །མོས་པ་སྤྱོད་པའི་
ས་ལམ་དུ། །གསུངས་པ་མཐོང་ན་མི་འགལ་མོད། །འོན་ཀྱང་འདི་འདྲ་བཤད་པ་མེད། །ཅེས་པ། རྨི་ལམ་ངེས་
བསྟན་དུ། སོ་སོ་སྐྱེ་བོའི་ས་ལ་ཐ་སྙད་མཛད་པ་ལྟར། རྩེ་གཅིག་ལ་སོགས་པའི་རྣལ་འབྱོར་བཞི་ཁྱེད་ཅག་~359~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འདོད་པ་བཞིན་མོས་སྤྱོད་ཀྱི་གནས་སྐབས་ལ་སྦྱར་བ་མདོ་རྒྱུད་བསྟན་བཅོས་རྣམ་དག་ནས་གསུངས་པ་ཡོད་
ན་མི་འགལ་མོད་ཀྱི། འོད་ཀྱང་ཕལ་ཆེར་རང་བཟོར་སྦྱར་བར་མངོན་ནོ། །
བཞི་པ་ནི། ཅི་སྟེ་འཕགས་པའི་སར་བྱེད་ན། །མདོ་རྒྱུད་ཀུན་དང་འགལ་བར་འགྱུར། །ཅེས་པ། ཁྱོད་
ཀྱིས་ངོས་བཟུང་བའི་རྣལ་འབྱོར་བཞིའི་རྟོགས་པ་དེ་ཐེག་ཆེན་འཕགས་པའི་རྟོགས་པ་དངོས་ལ་སྦྱོར་བར་བྱེད་
ན་མདོ་རྒྱུད་ཀུན་ནས་གསུངས་པ་དང་འགལ་བར་འགྱུར་ཏེ། མཐོང་ལམ་ད་ལྟ་སྐྱེས་པའི་ཡོན་ཏན་ཕྱིས་འབྱུང་
བ་བཀག་པའི་ལུང་རིགས་ཀྱིས་གནོད་བྱེད་འཇུག་པའི་ཕྱིར་རོ། །སློབ་དཔོན་ཤཱནྟ ི་བས་དབུ་མ་རྒྱན་དུ། ལང་
ཀར་གཤེགས་པའི་མདོར། སེམས་ཙམ་ལ་ནི་བརྟེན་ནས་སུ། །ཕྱི་རོལ་དོན་ལ་མི་རྟོག་གོ །ཞེས་པ་ལ་སོགས་
པའི་དོན་རྣལ་འབྱོར་གྱི་ས་བཞིར་སྒོམ་པའི་ཚུལ་དང་། དེ་ཉིད་རྣམ་པར་མི་རྟོག་པ་ལ་འཇུག་པའི་གཟུངས་
ནས། རྣམ་པར་མི་རྟོག་པ་དང་། དངོས་པོ་མེད་པ་དང་། མཐོང་བ་མེད་པ་དང་། རབ་ཏུ་མི་གནས་པ་དང་།
སྣང་བ་མེད་པ་དང་། རྣམ་པར་རིག་པར་མེད་པ་ཞེས་གསུངས་པ་དང་སྦྱར་ནས་བཤད་པ་དང་། ཤེར་ཕྱིན་སྒོམ་
པའི་མན་ངག་ཏུ། རྩེ་གཅིག་སྤྲོས་བྲལ་རོ་གཅིག་སྒོམ་མེད་ཅེས་རྣལ་འབྱོར་ས་བཞི་གསུངས་པ་དེའང་ཕ་རོལ་
ཏུ་ཕྱིན་པའི་ཐེག་པའི་སྒོམ་ཚུལ་དུ་འདོད་དེ། དབུ་མ་ཡན་ཆད་ལ་དེའི་ཐ་སྙད་མེད་དེ། ཕྱག་རྒྱ་ཆེན་པོའི་སྒོམ་
ལམ་ལ་དེ་ཉིད་མི་སྦྱོར་ཏེ། དབང་དང་འབྲེལ་པའི་རིམ་གཉིས་ཀྱི་རྣལ་འབྱོར་མེད་པའི་ཕྱིར་རོ། །ཡང་ཕྱག་རྒྱ་
ཆེན་པོའི་ཆིག་ཆོད་ལ། །ས་ལམ་རྩི་ན་རྨོངས་པ་འཁྲུལ། །ཅེས་ཟེར་བ་དང་། རྣལ་འབྱོར་བཞི་ལ་ས་ལམ་རྩི་བ་
ཡང་འགལ་ལོ། །
བརྒྱད་པ་ལ་གཉིས། ཟེར་ཚུལ་བརྗོད་པ་དང་། བློ་རྩིང་པའི་སྤྱོད་པ་དགག་པའོ། །
དང་པོ་ནི། ཁ་ཅིག་ཐེག་པ་རང་ས་ན། །བདེན་པ་ཡིན་ཞེས་ཀུན་ལ་སྒྲོག །ཅེས་པ། སྔགས་དང་ཕ་རོལ་ཏུ་
ཕྱིན་པའི་ས་ལམ་གྱི་སྤངས་རྟོགས་ཆད་པ་ཁ་ཅིག །ཐེག་པའི་ཆེ་ཆུང་དང་མདོ་རྒྱུད་ཀྱི་ལམ་ཉམས་སུ་ལེན་ཚུལ་
ལྟ་སྒོམ་སྤྱོད་འབྲས་རང་རང་གི་ཆོས་ལུགས་ལ་གང་བཤད་པ་དེ་རང་སར་བདེན་པ་ཡིན་པས་གྲུབ་མཐའ་དང་
ཐེག་པའི་རིམ་པ་གོང་མས་འོག་མ་ལ་གནོད་པ་དང་སུན་འབྱིན་བྱེད་པ་མི་འཐད་དོ། །གདུལ་བྱ་རང་རང་གི་བློ་
དང་སྦྱར་ནས་བཅོམ་ལྡན་འདས་ཀྱིས་ཀྱང་ཐེག་པའི་སྒོ་སྣ་ཚོགས་སུ་གསུངས་པ་ཡིན་པས། རང་གི་བློ་ལ་གང་
འཚམས་པའི་ཆོས་དེ་གང་ཟག་དེ་ལ་ངེས་དོན་གྱི་ཐེག་པ་མ་ནོར་བ་ཡིན་ནོ། །ཞེས་རྗེས་འཇུག་ཀུན་ལ་ཆོས་
སྟོན་པར་བྱེད་དོ། །གཉིས་པ་ལ་གཉིས། སྤྱི་ཁྱབ་རྒྱ་ཆེན་སྨྲ་བའི་འདོད་པ་དགག །དགོས་ཁྱབ་གསུངས་ཚད་ཇི་
བཞིན་བདེན་པ་དགག་པའོ། །~360~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དང་པོ་ལ་གསུམ། ཆོས་ལོག་སྨྲ་བ་བདེན་པར་ཐལ་བ། བདེན་པ་སྲིད་ཚད་ལ་སྙིང་པོ་མེད་པ། གནད་
འཕྱུགས་པའི་བདེན་ཙམ་གྱིས་ཆོས་ཀྱི་གོ་མི་ཆོད་པའོ། །དང་པོ་ནི། འདི་ཡང་བརྟག་པར་བྱ་བས་ཉོན། །གལ་
ཏེ་སྨྲས་ཚད་བདེན་ན་ནི། །བརྫུན་ཚིག་ཤེས་བྱ་ལ་མི་སྲིད། །འོན་ཏེ་གྲུབ་མཐའ་ཀུན་བདེན་ན། །འཚེ་བ་ཡོངས་
སུ་སྨྲ་བ་དང་། །འཇིག་རྟེན་ཕ་རོལ་མེད་པ་སོགས། །ལྟ་ལོག་ཐམས་ཅད་བདེན་པར་འགྱུར། །ཐེག་པ་ཐམས་
ཅད་རང་ས་རུ། །བདེན་པའི་རྒྱུ་མཚན་གང་ཡིན་སྨྲོས་ཤིག   །གལ་ཏེ་ཚིག་སྨྲོས་པ་བདེན་པར་ཁས་ལེན་པ་
ཡིན་ན། བརྫུན་ཚིག་གཏན་ནས་མི་སྲིད་པར་འགྱུར་རོ། །འོན་ཏེ་གྲུབ་མཐའ་སྨྲ་བའི་གཞུང་ལུགས་རང་སར་
བདེན་པ་ཡིན་ན། ཕྱི་རོལ་པ་ལ་འཚེ་བ་ཆོས་སུ་སྟོན་པའི་གཞུང་ལུགས། རྒྱལ་རིགས་ལ་ནི་རྒྱལ་རིགས་
བསད། །བྲམ་ཟེའི་རིགས་ལ་བྲམ་ཟེ་བསད། །རྨང་རིགས་ལ་ནི་དམངས་རིགས་བསད། །ཅེས་པ་དང་། མ་
ཁའི་ཡུལ་དུ། ཀླ་ཀློའི་ཆོས་ལུགས་ལ། བི་ཤི་མི་ལ་ཞེས་པའི་སྔགས་ཀྱིས་གྲི་གུག་ལ་བཏབ་ནས་སྲོག་ཆགས་
བསད་པའི་ཤ་ཁྲག་གིས་དབང་ཕྱུག་ལ་མཆོད་པས་མཐོ་རིས་སུ་འགྲོ་བར་འདོད་པའི་འཚེ་བ་ཆོས་སུ་སྨྲ་བ་དང་།
དྲང་སྲོང་འཇིག་རྟེན་མིག་གིས་རང་གི་ཆུང་མ་ལ་སྨྲས་པ། ཇི་ཙམ་དབང་པོའི་སྤྱོད་ཡུལ་ཅན། །སྐྱེས་བུ་དེ་ཙམ་
ཉིད་དུ་ཟད། །མ་ཤི་བར་དུ་བདེ་བར་འཚོ། །ཤི་ཟིན་ཕན་ཆད་སྤྱོད་ཡུལ་མེད། །ལུས་ནི་ཐལ་བར་གྱུར་པ་ལ། །ཕྱིར་
ཡང་འོང་བ་ག་ལ་ཡོད། །སྔོ་སངས་མང་ཐོས་གང་སྨྲ་བ། །དེ་དག་སྤྱང་ཀིའི་རྗེས་དང་འདྲ། །ཞེས་ཚེ་ཕྱི་མ་མེད་
པ་དང་། ལས་ལ་འབྲས་བུ་མི་འབྱུང་བར་འདོད་པའི་ཕུར་བུའི་གཞུང་ལུགས་དང་། དེ་བཞིན་དུ་མུ་སྟེགས་བྱེད་
ཀྱི་ཆོས་ལོག་རྣམས་ཀྱང་བདེན་པར་འགྱུར་རོ། །
གཉིས་པ་ནི། གལ་ཏེ་མུ་སྟེགས་མཆོག་རྣམས་ལ། །རྟོག་པའི་དངོས་པོ་ལ་སོགས་པ། །བརྫུན་པའང་དུ་
མ་ཡོད་མོད་ཀྱང་། །སྦྱིན་དང་ཚུལ་ཁྲིམས་བཟོད་པ་སོགས། །བདེན་པ་དུ་མ་ཡོད་པའི་ཕྱིར། །བདེན་པའི་ཆ་
ནས་གྲུབ་མཐའ་ཀུན། །རང་ས་ན་ནི་བདེན་སྙམ་ན། །ཞེས་པ། མུ་སྟེགས་ཀྱི་གྲུབ་མཐའ་ལས་དགེ་སྡིག་གི་
འབྲས་བུ་བདེ་སྡུག་ཁས་ལེན་པས་མཆོག་གཅེར་བུ་པ་རྣམས་བདག་རྟོགས་པ་དང་། དབང་ཕྱུག་འགྲོ་བའི་བྱེད་
པར་སྨྲ་བ་ལ་སོགས་མི་བདེན་པའི་ཚིག་ཀྱང་དུ་མ་ཡོད་མོད་ཀྱི། སྦྱིན་པ་བཏང་བས་དབུལ་བ་སེལ་བ་དང་།
ཚུལ་ཁྲིམས་བསྲུངས་པས་བདེ་འགྲོ་ཐོབ་པ་དང་། བཟོད་པ་བསྒོམ་པ་དང་དཀའ་ཐུབ་ལ་གནས་པས་སྔོན་
བསགས་ཀྱི་སྡིག་པ་ཟད་པར་འདོད་པ་ལ་སོགས་བདེན་པའི་ཚིག་བཟང་པོ་མང་དུ་ཡོད་པས་གྲུབ་མཐའ་རང་
སར་བདེན་པ་ཡིན་ནོ་སྙམ་ན། དེ་ཙམ་གྱིས་གཞུང་ལུགས་བདེན་པར་མི་འགྲུབ་སྟེ། སྐྱེས་བུ་མང་དུ་སྨྲ་བ་ལ། །བདེན་
པའི་དོན་གཅིག་མེད་པ་མིན། །ཞེས་པ་ལྟར་རོ། །~361~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གསུམ་པ་ནི། སྦྱིན་སོགས་ཕལ་ཆེར་བདེན་མོད་ཀྱང་། །སྐྱབས་གནས་དང་ནི་ལྟ་བ་དང་། །ཐབས་ཀྱི་
གནད་ནི་འཁྲུལ་བས་ན། །ཆོས་གཞན་བཟང་ཡང་སྐྱོབ་མི་ནུས། །ཞེས་པ། སྦྱིན་པ་གཏོང་བ་དང་ཚུལ་ཁྲིམས་
བསྲུང་བ་ལ་སོགས་ཚིག་བཟང་པོ་དུ་མ་ཡོད་ཅིང་། ལྷ་ཚངས་པ་དང་། ཁྱབ་འཇུག་དང་། དབང་ཕྱུག་ལ་སྐྱབས་
སུ་འགྲོ་བ་དང་། ཤེས་བྱའི་གནས་ལུགས་ལ་རྟག་པ་དང་ཆད་པ་ཕྱིན་ཅི་ལོག་ཏུ་ངེས་པར་འཛིན་པ་དང་།
དངོས་པོའི་ཚོགས་ཐམས་ཅད་སྒྲའི་རང་བཞིན་ཅན་གྱི་ཚངས་པས་བྱས་པ་ཡིན་ཏེ། འདི་ལྟར་དོན་ཐམས་ཅད་
སྒྲའི་རྗེས་སུ་བྱེད་པར་མངོན་སུམ་གྱིས་གྲུབ་པའི་ཕྱིར། ཐོག་མཐའ་མེད་པའི་ཚངས་པ་ནི། །སྐྱེ་འཇིག་མེད་
པར་ཡང་དག་ལྡན། །སྒྲ་ཡི་དེ་ཉིད་ཡི་གེ་གང་། །གང་ལ་འགྲོ་བའི་ཐ་སྙད་འབྱུང་། །དོན་གྱི་དངོས་པོར་ཡོངས་
གྱུར་པ། །ཞེས་ཟེར་བ་དང་། དྲང་སྲོང་རྒྱལ་བ་དམ་པས། ཁ་བ་རྒྱ་སྤོས་མེ་ཏོག་མདོག །བ་ཞོ་མ་མོ་གཏི་མུག་
མདོག །གདུགས་ཀན་བཟུང་བའི་དབྱིབས་འདྲ་བ། །ཐར་པ་ཡིན་པར་རབ་ཏུ་བཤད། །ཅེས་ཟེར་བ་དང་།
ཐར་པ་སྒྲུབ་པའི་ཐབས་ལ་ཡང་ཉིན་རེ་བཞིན་དུ་སྐྲ་ཟད་པར་ཕྱི་བས་ཐར་པ་ཐོབ་པར་འདོད་པ་ཟད་བྱེད་པར་
གྲགས་པ་དང་། གངྒཱའི་ཆུ་ལ་ཁྲུས་བྱས་པས་གྲོལ་བར་འདོད་པ་ལ་སོགས་ཆོས་ཀྱི་གནད་གལ་ཆེ་བ་རྣམས་སུ་
འཁྲུལ་པའི་ཕྱིར། སྦྱིན་གཏོང་ལ་སོགས་ཆོས་བཟང་པོ་འགའ་ཞིག་ཡོད་ཀྱང་། འཁོར་བའི་འཇིགས་པ་ལས་
སྐྱོབ་པར་མི་ནུས་ཤིང་ཐར་པ་མི་ཐོབ་བོ། །
གཉིས་པ་ལ་གཉིས། འདོད་པ་བརྗོད་པ། བརྟགས་ཏེ་ནོར་བ་དགག་པའོ། །དང་པོ་ནི། ཅི་སྟེ་སངས་
རྒྱས་ཐེག་པ་ཀུན། །རང་ས་ན་ནི་བདེན་ཅེ་ན། །ཞེས་པ། མུ་སྟེགས་ཀྱི་གྲུབ་མཐའ་ཀུན་སངས་རྒྱས་ཀྱིས་མ་
གསུངས་པའི་ལྟ་སྤྱོད་ཕྱིན་ཅི་ལོག་ཡིན་པས་མི་བདེན་ཀྱང་། ནང་པ་སངས་རྒྱས་པའི་ཐེག་པ་ཐམས་ཅད་
སངས་རྒྱས་ཀྱི་གསུང་ཚད་མར་བྱས་པའི་ཆོས་ལུགས་ཡིན་པས་རང་རང་གི་ལུགས་བཞིན་བདེན་པ་ཡིན་ནོ་ཞེ་
ན༑ གཉིས་པ་ལ་གསུམ། སངས་རྒྱས་ཀྱི་གསུང་ལ་གཉིས་སུ་དབྱེ་བ། སྒྲ་ཇི་བཞིན་མ་ཡིན་པ་རང་སར་བདེན་
པ་དགག་པ། དྲང་པོར་གསུངས་པ་ཇི་བཞིན་བདེན་པར་བཟུང་བའོ། །
དང་པོ་ནི། འདི་ཡང་ཅུང་ཟད་བརྟག་པར་བྱ། །ངེས་དོན་རྣམ་པ་གཉིས་སུ་ཡོད། །སྒྲ་ཡང་ཇི་བཞིན་པ་
དང་ནི། །ཇི་བཞིན་མིན་པ་གཉིས་སུ་གསུངས། །ཐེག་པ་ཡང་ནི་འཇིག་རྟེན་དང་། །འཇིག་རྟེན་འདས་པ་
གཉིས་སུ་གནས། །ཞེས་པ། རྫོགས་པའི་སངས་རྒྱས་ཤེས་བྱ་ཐམས་ཅད་གཟིགས་ནས་བདེན་པར་གསུང་པ་
ཡིན་ཏེ། སྐྱོབ་པ་ཉིད་གཟིགས་ལམ་གསུངས་བ། །འབྲས་མེད་ཕྱིར་ན་བརྫུན་མི་གསུང་། །ཞེས་པ་ལྟར་རོ། །འོན་
ཀྱང་བརྗོད་བྱའི་དོན་ལ་ལྟོས་ནས་དྲང་དོན་དང་ངེས་དོན་དང་། བརྗོད་བྱེད་ཀྱི་ཚིག་སྒྲ་ཇི་བཞིན་པ་ཡིན་མ་ཡིན་~362~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དང་། ཐེག་པའི་རིམ་པ་ལས་ཡང་འཇིག་རྟེན་ལས་འདས་མ་འདས་དང་།
བཤད་པ་ཡང་ནི་དགོངས་པ་དང་། །ལྡེམ་པོར་དགོངས་དང་དྲང་པོ་རུ། །དགོངས་པ་ཤེས་བྱ་རྣམ་
གསུམ་ཡོད། །དེ་ལ་འཇིག་རྟེན་ཐུན་འཇུག་ལ། །དགོངས་ནས་ཕྱི་རོལ་དོན་དུ་གསུངས། །ཐ་སྙད་སྤྱོད་པའི་
རིགས་པ་ལ། །དགོངས་ནས་ཆོས་རྣམས་སེམས་སུ་གསུངས། །དམ་པའི་དོན་ལ་དགོངས་ནས་ནི། །ཆོས་ཀུན་
སྤྲོས་པ་བྲལ་ཅེས་གསུངས། །ཞེས་པ། བརྗོད་ཚུལ་ལའང་དགོངས་པ་བཤད་པ་དང་། ལྡེམ་དགོངས་སུ་བཤད་
པ་དང་། སྒྲ་དྲང་པོར་བཤད་པ་དང་ལུགས་གསུམ་ཡོད་ལ། གདུལ་བྱ་རྣམས་ཐོག་མར་སངས་རྒྱས་ཀྱི་བསྟན་
པ་མ་ཞུགས་པ་དག་གཞུག་པའི་ཕྱིར། འཇིག་རྟེན་པ་རྣམས་ཐོག་མ་མེད་པ་ནས་གོམས་པའི་བག་ཆགས་ཀྱིས་
ཕྱི་རོལ་དོན་དུ་སྣང་བ་ལ་ཇི་ལྟར་སྣང་བ་ལྟར་འཛིན་པ་དང་མཐུན་པར་གཟུགས་སོགས་ཕྱི་རོལ་གྱི་དོན་ཡོད་
པར་གསུང་པ་ཡིན་ཏེ། འཇམ་དཔལ་རྣམ་པར་རོལ་པའི་མདོར། ལྷའི་བུ་པདྨ་རྣམ་པར་རོལ་པས་སྨྲས་པ།
འཇམ་དཔལ། ཕྱི་རོལ་གྱི་ཡུལ་འདི་ཇི་ལྟ་བར་བྱ། འཇམ་དཔལ་གྱིས་སྨྲས་པ། སེམས་རྟོགས་པའི་བག་
ཆགས་རྒྱས་པའི་དབང་གིས་སྣང་བར་བལྟ་བར་བྱའོ། །ལྷའི་བུས་སྨྲས་པ། བག་ཆགས་ཇི་ལྟར་བརྟས་པར་
འགྱུར་ཀྱང་། སྲ་ཞིང་འཐས་པ་འདི་ལྟ་བུར་སྣང་དུ་ག་ལ་རུང་། འཇམ་དཔལ་གྱིས་སྨྲས་པ། ཐོག་མ་མེད་པ་
ནས་ཡུན་རིང་དུ་གོམས་པ་ལ་ཤིན་ཏུའང་རུང་སྟེ། ཅུང་ཟད་ཙམ་གོས་པ་ལའང་། ཝཱ་ར་ན་སིའི་བྲམ་ཟེ་མོ་ལ་
སྟག་ཏུ་སྣང་བར་གྱུར་པ་དང་། མི་སྡུག་པ་སྒོམ་པའི་དགེ་སློང་ཀེང་རུས་སུ་མཐོང་བ་བཞིན་ནོ། །ཞེས་གསུངས་
སོ༑ ༑སློབ་དཔོན་དབྱིག་གཉེན་གྱིས་ཀྱང་། གཟུགས་སོགས་སྐྱེ་མཆེད་ཡོད་པར་ནི། །དེས་འདུལ་བ་ཡི་སྐྱེ་བོ་
ལ༑ ༑དགོངས་པའི་དབང་གིས་གསུངས་པས་ཏེ། །རྫུས་ཏེ་བྱུང་བའི་སེམས་ཅན་བཞིན། །ཞེས་སོ། །སྨན་པ་
མཁས་པས་ནད་བསོ་བའི་ཚེ་སྨན་ཁ་བ་དང་ཚ་བ་ལ་སོགས་སྟེར་བ་དང་། འོ་མའི་སྨན་ཐོག་མར་བཀག་ནས་
ཕྱིས་བསྟེན་པ་ལྟར། གདུལ་བྱ་ཆོས་བདག་མེད་པའི་དོན་ལ་རིམ་གྱིས་གཞུག་པའི་ཕྱིར། དོན་དུ་སྣང་བ་རྣམས་
རང་གི་སེམས་སུ་བཟུང་བ་དང་། དོན་དམ་པར་རང་བཞིན་གྱི་སྟོང་པ་ཉིད་ཀྱི་དོན་ལ་དགོངས་ནས་ཆོས་ཐམས་
ཅད་སྤྲོས་བྲལ་དུ་གསུངས་པ་ཡིན་ཏེ། བདེན་པ་གཉིས་བསྟན་པའི་མདོར། དོན་དམ་པར་ན་རང་བཞིན་གྱིས་
མི་ཟད་པའི་ཕྱིར་དེ་བཞིན་གཤེགས་པས་ཆོས་སྟོན་ཏོ། །དོན་དམ་པར་ན་དོན་དམ་པའི་བདེན་པ་ལུས་དང་
ངག་དང་ཡིད་ཀྱི་རང་བཞིན་དུ་འགྱུར་ན་ནི། དོན་དམ་པའི་བདེན་པ་ཞེས་བྱ་བའི་གྲངས་སུ་མི་འགྲོ་སྟེ། ཀུན་
རྫོབ་བདེན་པ་ཉིད་དུ་འགྱུར་རོ། །དོན་དམ་པར་ན་ཕ་རོལ་ཀྱང་མེད་ཚུ་རོལ་ཀྱང་མེད་དབུས་ཀྱང་མེད་དོ། །འཁོར་
བའང་དེ་དང་མཉམ་མོ། །རྣམ་པ་ཐམས་ཅད་ཀྱི་མཆོག་དང་ལྡན་པའི་རྣམ་པ་ཐམས་ཅད་མཁྱེན་པའི་ཡེ་ཤེས་མ་~363~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཐོབ་ཀྱི་བར་དུ་བར་མ་དོར་ཡོངས་སུ་མྱ་ངན་ལས་མི་འདའོ། །ཞེས་པ་དང་། དོན་དམ་པར་ན་བརྒྱད་པའང་མ་
ཡིན་ཏེ། ཀུན་རྫོབ་ཏུ་ན་ལོག་པའི་ཆོས་བརྒྱད་ཡང་བྲལ་ལོ། །ཀུན་རྫོབ་ཏུ་ན་སྡིག་པའི་གྲོགས་པོ་བསྟེན་པ་ནི་
མི་དགེ་བའི་རྩ་བ་ཐམས་ཅད་ཀྱི་སྒོའོ། །ཀུན་རྫོབ་ཏུ་ན་དགེ་བའི་བཤེས་གཉེན་ལ་བསྟེན་པ་ནི་དགེ་བའི་རྩ་བ་
ཐམས་ཅད་ཀྱི་སྒོའོ། །ཞེས་གསུངས་སོ། །
གཉིས་པ་ནི། དེས་ན་དྲང་བའི་དོན་དང་ནི། །ཇི་བཞིན་མིན་པའི་སྒྲ་དག་དང་། །དགོངས་པ་དང་ནི་སྡེམ་
དགོངས་དང་། །འཇིག་རྟེན་པ་ཡི་ཐེག་པ་ལ། །དགོངས་ཏེ་གསུངས་པའི་མདོ་རྒྱུད་ཀུན། །དེ་ལྟར་བདེན་པར་
མ་གཟུང་ངོ་། །ཞེས་པ། དོན་དམ་བདེན་པ་སྟོན་པའི་ཐབས་སྟོན་པ་ནི་དྲང་དོན། དོན་དམ་པའི་བདེན་པ་སྟོན་
པ་ནི་ངེས་དོན་ཡིན། བློ་གྲོས་མི་ཟད་པས་བསྟན་པའི་མདོར། མདོ་གང་ལས་ཀུན་རྫོབ་ཀྱི་བདེན་པ་གསུངས་
པ་འདི་དྲང་བའི་དོན་ཡིན་ནོ། །མདོ་གང་ལས་དོན་དམ་པའི་བདེན་པ་མངོན་དུ་བྱ་བའི་ཕྱིར་གསུངས་པ་འདི་ནི་
ངེས་པའི་དོན་ཏོ། །ཞེས་པ་དང་བསམ་གྱིས་མི་ཁྱབ་པར་སྟོན་པ་ལས། ཆོས་རྣམས་ཀུན་གྱི་ངོ་བོ་ཉིད། །ངེས་
པའི་དོན་ཏོ་ཞེས་ཀྱང་བསྟན། །གང་ཡང་སྐྱེ་དང་འགག་ལ་སོགས། །སེམས་ཅན་སྲོག་ལ་སོགས་བསྟན་པ། །དེ་
ནི་དཀྲི་དོན་ཀུན་རྫོབ་ཏུ། །མགོན་པོ་ཁྱེད་ཀྱིས་བསྟན་པ་ལས། །ཞེས་སོ། །མདོའི་སྒྲ་ཇི་བཞིན་པ་ལ་ཚད་མས་
གནོད་བྱེད་འཇུག་པ་དང་མི་འཇུག་པ་ནི་སྒྲ་ཇི་བཞིན་པ་མིན་པ་དང་ཡིན་པའོ། །མདོ་སྡེ་རྒྱན་དུ། གཞུག་པ་
ལྡེམ་པོར་དགོངས་པ་དང་། །མཚན་ཉིད་ལྡེམ་པོར་དགོངས་པ་དང་། །གཉེན་པོར་ལྡེམ་པོར་དགོངས་པ་དང་། །བསྒྱུར་
བ་ལྡེམ་པོར་དགོངས་པ་དང་། །ཉན་ཐོས་དང་ནི་ངོ་བོ་ཉིད། །དེ་བཞིན་ཉེས་པ་འདུལ་བ་དང་། །བརྗོད་པ་ཟབ་
པ་ཉིད་ལ་ནི། །ལྡེམ་པོར་དགོངས་པ་འདི་རྣམས་བཞི། །མཉམ་པ་ཉིད་དང་དོན་གཞན་དང་། །དེ་བཞིན་དུ་ནི་
དུས་གཞན་དང་། །གང་ཟག་གིས་ནི་བསམ་པ་ལ། །དགོངས་པ་རྣམ་པ་བཞིར་བཤད་དོ། །སངས་རྒྱས་ཆོས་ལ་
བརྙས་པ་དང་། །ལེ་ལོ་ཅུང་ཟད་ཆོག་འཛིན་དང་། །ང་རྒྱལ་འདོད་ཆགས་སྤྱོད་པ་དང་། །འགྱོད་དང་མ་ངེས་
ལྡོག་པ་ནི། །སེམས་ཅན་རྣམས་ཀྱི་སྒྲིབ་པ་སྟེ། །དེ་ཡི་གཉེན་པོར་ཐེག་མཆོག་གསུངས། །དེས་དེའི་བར་དུ་
གཅོད་པ་ཡི། །ཉེས་པ་ཐམས་ཅད་སྤོང་བར་འགྱུར། །ཞེས་པས། ཉན་ཐོས་ལ་སོགས་པ་ཐེག་པ་ཆེན་པོ་ལ་
གཞུག་པའི་ཕྱིར་གཟུགས་སོགས་དབང་པོའི་ཡུལ་དུ་ཇི་ལྟར་སྣང་བ་དང་མཐུན་པར་གསུངས་པ་གཞུག་པ་ལྡེམ་
དགོངས་དང་། ཆོས་རྣམས་ཀྱི་མཚན་ཉིད་ཀྱི་སྒྱུ་མའི་གླང་པོ་ལྟར་རང་གི་མཚན་ཉིད་དུ་མེད་པ་ཀུན་བཏགས་
དང་། སྐྱེ་འགག་ཏུ་སྣང་བ་གཞན་དབང་དང་། རྐྱེན་ལས་སྐྱེས་པ་སྐྱེ་བའི་ངོ་བོར་མེད་པ་དང་། ཡོངས་གྲུབ་དོན་
དམ་པའི་བདེན་པར་རང་བཞིན་གྱི་ངོ་བོ་ཉིད་མེད་པ་ལ་དགོངས་ནས་གཟུགས་སོགས་ཀྱི་ཆོས་རྣམས་ཡོད་པ་~364~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དང་མེད་པ་དང་གཉིས་ཀ་མ་ཡིན་པར་གསུངས་པ་མཚན་ཉིད་ལྡེམ་པོར་དགོངས་པའོ། །དབུ་མ་སྣང་བར།
དབུ་མ་པ་རྣམས་ཀྱང་ངོ་བོ་ཉིད་གསུམ་རྣམ་པར་གཞག་པ་ཁས་མི་ལེན་པ་ནི་མ་ཡིན་ཏེ། གཞན་དུ་ན་མཐོང་བ་
ལ་སོགས་པ་དང་འགལ་བ་ཇི་ལྟར་སྤོང་བར་འགྱུར། ཅེས་དབུ་མ་པས་ཀྱང་མཚན་ཉིད་སྡེམ་པོར་དགོངས་པའི་
རྣམ་གཞག་ཁས་ལེན་དགོས་ཤིང་། ཀླུའི་བཤེས་གཉེན་གྱིས་སྐུ་གསུམ་ལ་འཇུག་པའི་སྒོར། ངོ་བོ་ཉིད་ནི་རྣམ་
གསུམ་པོ། །ཡོངས་སུ་ཤེས་ནས་སྤངས་དག་པས། །སྐུ་གསུམ་པོ་དག་ཐོབ་འགྱུར་ཏེ། །དེ་ཕྱིར་དེ་དག་དེ་ཡིས་
བསྡུས། །ཞེས་པ་དང་། ཡུམ་བར་མའི་བྱམས་པས་ཞུས་པའི་ལེའུར། བྱམས་པ། ཡོངས་སུ་བཏགས་པའི་
གཟུགས་གང་ཡིན་པ་དེ་ནི་རྫས་སུ་མེད་པར་ལྟ་བར་བྱའོ། །རྣམ་པར་བཏགས་པའི་གཟུགས་གང་ཡིན་པ་དེ་ནི་
རྣམ་རྟོག་རྫས་སུ་མེད་པའི་ཕྱིར་རྫས་སུ་ཡོད་པར་བལྟའི་རང་དབང་དུ་འཇུག་པ་ནི་མ་ཡིན་ནོ། །ཆོས་ཉིད་ཀྱི་
གཟུགས་གང་ཡིན་པ་དེ་ནི་རྫས་སུ་མེད་པའང་མ་ཡིན་ཏེ། རྫས་སུ་ཡོད་པའང་མ་ཡིན། དོན་དམ་པས་རབ་ཏུ་
ཕྱེ་བར་བལྟ་བར་བྱའོ། །ཞེས་སངས་རྒྱས་ཀྱི་ཆོས་ཀྱི་བར་དུ་སྦྱར་ནས་གསུངས་སོ། །ཉེས་པ་བརྒྱད་འདུལ་བའི་
ཕྱིར་གཉེན་པོར་ལྡེམ་དགོངས་ཐེག་པ་ཆེན་པོ་བསྟན་ཏོ། །བསྒྱུར་བ་ལྡེམ་དགོངས་ནི། བརྗོད་བྱ་ཟབ་མོ་སྒྲ་ཇི་
བཞིན་མ་ཡིན་པར་གསུངས་པ་ཡིན་ཏེ། སྙིང་པོ་མེད་ལ་སྙིང་པོར་ཤེས། །ཕྱིན་ཅི་ལོག་ལ་ལེགས་པར་གནས། །ཉོན་
མོངས་པས་ནི་རབ་ཉོན་མོངས། །བྱང་ཆུབ་དམ་པ་ཐོབ་པར་འགྱུར། །ཞེས་གསུངས་པ་ལྟ་བུ། ས་ར་སྙིང་པོ་
དང་། བི་ས་ར་སྙིང་པོ་མེད་པ་སྟེ། སེམས་ཕྱིན་ཅི་ལོག་ཏུ་གཡེངས་པ་ནི་སྙིང་པོ། དེ་མེད་པས་སྙིང་པོ་མེད་པའོ། །གཞན་
དོན་དུ་སངས་རྒྱས་ཐོབ་པའི་ཕྱིར་དཀའ་བ་སྤྱད་པས་རབ་ཏུ་ཉོན་མོངས་པའོ། །སངས་རྒྱས་ཀྱི་ཡོན་ཏན་
གསུངས་པས་ཐུབ་པ་ཆེན་པོ་ལ་བརྙས་པ་ལོག་པའི་ཕྱིར། ང་དེའི་ཚེ་སངས་རྒྱས་རྣམས་གཟིགས་སུ་གྱུར་ཏོ། །ཞེས་
གསུངས་པ་དང་། ཆོས་ལ་བརྙས་པའི་གཉེན་པོར་སངས་རྒྱས་བྱེ་བ་ཕྲག་དཔག་ཏུ་མེད་པ་ལ་བསྙེན་བསྐུར་
བྱས་ན་ཆོས་འདི་རྟོགས་པར་འགྱུར་རོ། །ཞེས་གསུངས་པ་ལྟ་བུ་ཆོས་ཉིད་མངོན་སུམ་དུ་རྟོགས་པ་ལ་དགོངས་
པ་དང་། ལེ་ལོའི་གཉེན་པོར་བདེ་བ་ཅན་གྱི་ཞིང་དུ་སྐྱེ་བར་སྨོན་ལམ་འདེབས་པ་ནི་མ་འོངས་པའི་སྐྱེ་འགྱུར་ལ་
དགོངས་པ་དང་། དགེ་བ་ཅུང་ཟད་ཕྱོགས་རེ་ཙམ་ལ་ཆོག་པར་འཛིན་པའི་གཉེན་པོར་གང་ཟག་གི་བསམ་པ་
ལ་དགོངས་ནས་གསུངས་པ་ནི་སྦྱིན་པ་ལ་བསྔགས་ཤིང་ཚུལ་ཁྲིམས་ལ་སྨད་པ་དང་དེ་ལས་བཟློག་སྟེ་གསུངས་
པ་ལྟ་བུའོ། །དགོངས་པ་བཞི་པོ་ལྡེམ་ཁོངས་སུ་འདུས་ཀྱང་། ཟུར་དུ་སྨོས་པ་ནི་དགོངས་གཞི་དགོངས་པ་གཙོ་
ཆེ་བ་ཙམ་ཡིན་ལ། ཁ་ཅིག་དགོངས་ཏེ་གསུངས་པའི་ཕྱིར་དྲང་དོན་ཡིན་ནོ་ཟེར་བ་མི་འཐད་དེ། འཕགས་པ་
ཐོགས་མེད་ཀྱིས། དགོངས་པ་བཞི་དང་ལྡེམ་པོར་དགོངས་པ་བཞི་ནི་སངས་རྒྱས་ཀྱི་གསུང་ཐམས་ཅད་ཁོང་དུ་~365~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཆུད་པར་བྱའོ་ཞེས་གསུངས་པའི་ཕྱིར་དང་། ཡང་གཉེན་པོར་ལྡེམ་པོར་དགོངས་པ་ཞེས་བྱ་བ་ནི། གང་དུ་སྤྱོད་
པ་བརྒྱད་ཁྲི་བཞི་སྟོང་གི་གཉེན་པོར་བསྟན་པའོ། །ཞེས་སོ། །རང་གི་གཟུགས་དང་སྟོབས་ཀྱིས་ང་རྒྱལ་དུ་བྱེད་
པ་ལ་སངས་རྒྱས་ཀུན་ཏུ་བཟང་པོ་ལ་སོགས་པའི་གཟུགས་ཀྱི་སྐུ་ལ་བསྔགས་པ་དང་། ཟག་བཅས་ཀྱི་འབྱོར་
པ་ལ་ཆགས་པའི་གཉེན་པོར་དག་པའི་ཞིང་གི་བསྔགས་པ་བརྗོད་པ་དང་། འཕགས་པ་ལ་སྐུར་པ་བཏབ་པ་
དང་མཚམས་མེད་ཀྱི་ལས་བྱས་པ་ལ་འགྱོད་དེ། དམིགས་པ་ལ་སེམས་མི་གནས་པའི་གཉེན་པོར་དེ་དག་ཀྱང་
མཐོ་རིས་སུ་སྐྱེ་བར་གསུངས་པ་དང་། བྱང་ཆུབ་སེམས་དཔའ་ཐེག་དམན་དུ་ལྡོག་པའི་གཉེན་པོར་ཉན་ཐོས་
དགྲ་བཅོམ་སངས་རྒྱས་སུ་ལུང་བསྟན་པ་ལྟ་བུ། ཐེག་པ་ཆེན་པོའི་ལམ་ལ་བར་དུ་གཅོད་པའི་སྒྲིབ་པའི་གཉེན་
པོར་ཐེག་པ་ཆེན་པོའི་སྡེ་སྣོད་གསུངས་པ་ཡིན་ནོ། །རྣམ་འགྲེལ་ལས། དེས་དེ་ཉིད་དོན་བཏང་སྙོམས་ཅན། །གླང་
ཆེན་གཟིགས་སྟངས་ཉིད་མཛད་ནས། །འཇིག་རྟེན་ཐུགས་ནི་འབའ་ཞིག་གིས། །ཕྱི་རོལ་སྤྱོད་ལ་འཇུག་པར་
མཛོད། །ཅེས་པ་ལྟར་འཇིག་རྟེན་དང་མཐུན་པར་གསུངས་པ་ལ་འཇིག་རྟེན་པའི་ཐེག་པར་བཞག་པ་ནི།
འཇིག་རྟེན་མཐུན་འཇུག་གི་མདོ་ལས། གཞིག་པ་མེད་ཅིང་སྐྱེ་མེད་ལ། །ཆོས་ཀྱི་དབྱིངས་དང་མཉམ་གྱུར་
ཀྱང་། །སྲེག་པའི་བསྐལ་པ་སྟོན་མཛད་པའི། །འདི་ནི་འཇིག་རྟེན་མཐུན་འཇུག་ཡིན། །ཞེས་པ་ལ་སོགས་པ་
དང་། ཤར་གྱི་རི་བོའི་སྡེ་དང་མཐུན་པའི་ཚིགས་བཅད་ལས། གལ་ཏེ་འཇིག་རྟེན་རྣམ་འདྲེན་རྣམས། །འཇིག་
རྟེན་མཐུན་པར་མི་འཇུག་ན། །སངས་རྒྱས་ཆོས་ཉིད་གང་ཡིན་དང་། །སངས་རྒྱས་སུས་ཀྱང་ཤེས་མི་
འགྱུར། །ཞེས་གསུངས་པས་སྤྲུལ་པའི་སྐུས་འཇིག་རྟེན་དང་ཐུན་པར་མཛད་པ་བཅུ་གཉིས་སྟོན་པ་ཐམས་ཅད་
འཇིག་རྟེན་དང་མཐུན་པའི་ཐེག་པ་དང་། སོ་སོ་སྐྱེ་བོའི་སྤྱོད་ཡུལ་དུ་མ་གྱུར་པའི་ཆོས་ཟབ་ཅིང་རྒྱ་ཆེ་བ་བསྟན་
པ་རྣམས་འཇིག་རྟེན་ལས་འདས་པའི་ཐེག་པར་འཇོག་པའམ། གང་གིས་འཕགས་པ་ལྷ་དང་ཚངས་པ་ཡི། །གནས་
པ་དཔེ་མེད་རྒྱ་ཆེན་རྟག་ཏུ་གནས། །ཞེས་པ་ལྷའི་ཐེག་པ་དང་། ཚངས་པའི་ཐེག་པ་དང་། མདོ་ལས། མིའི་ཐེག་
པ་དང་། ཀླུ་དང་གནོད་སྦྱིན་གྱི་ཐེག་པ་ཞེས་གསུང་པ་ལ་སོགས་པ་འཇིག་རྟེན་པའི་ཐེག་པ་དང་། གཞན་ཡང་
རྒྱུད་སྨིན་པར་བྱེད་པའི་ཆོས་དྲང་དོན་དང་། གྲོལ་བར་བྱེད་པའི་ཆོས་ངེས་དོན་དུ་གསུངས་པ་ལ་སོགས་སྒྲ་ཇི་
བཞིན་མ་ཡིན་པར་གསུངས་པའི་དྲང་དོན་དང་། འཇིག་རྟེན་པའི་ཐེག་པ་དང་དགོངས་པ་ལྡེམ་དགོངས་མདོ་
རྒྱུད་ལ་སོགས་གསུངས་པ་རྣམས་ནི་སྒྲས་ཟིན་ཚོད་བདེན་པར་མི་བཟུང་ཞིང་། དགོངས་པ་བླངས་ནས་གཏན་
ལ་འབེབས་དགོས་སོ། །
གསུམ་པ་ནི། ངེས་པའི་དོན་དང་ཇི་བཞིན་སྒྲ། །འཇིག་རྟེན་འདས་པའི་ཐེག་པ་དང་། །དྲང་པོར་~366~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དགོངས་པ་རྣམས་ལ་ནི། །ཇི་ལྟར་གསུངས་བཞིན་བདེན་པར་བཟུང་། །ཞེས་པ། ངེས་པའི་དོན་དང་འཇིག་
རྟེན་ལས་འདས་པའི་ཐེག་པ་དང་། བརྗོད་བྱའི་དོན་བརྗོད་བྱེད་ཚིག་གིས་དྲང་པོར་གསུངས་པ་རྣམས་སྒྲ་ཇི་
བཞིན་དུ་བདེན་པར་བཟུང་ངོ་། །
དགུ་པ་ལ་གཉིས། ཟེར་ཚུལ་བརྗོད་པ། དེ་ཚར་གཅད་པའོ། །དང་པོ་ནི། གལ་ཏེ་མུ་སྟེགས་བྱེད་ལ་
ཡང་། །བྱམས་དང་སྙིང་རྗེ་སྦྱིན་ལ་སོགས། །བདེན་པའི་ཆོས་ཀྱང་མང་མོད་སྣང་། །སངས་རྒྱས་གསུང་ལའང་
དྲང་དོན་དང་། །དགོངས་པ་དང་ནི་ལྡེམ་དགོངས་སོགས། །བདེན་མིན་པའང་གསུངས་པས་ན། །བདེན་
བརྫུན་གཉིས་ཀ་མཚུངས་པ་ལ། །སངས་རྒྱས་གསུང་ལན་མུ་སྟེགས་བྱེད། །སྤོང་བའི་རྒྱུ་མཚན་ཅི་ཞེ་ན། །ཞེས་
པ༑ ཆོས་ཀྱི་གནས་ལུགས་ལ་ཀུན་མཁྱེན་ཚད་མ་ཡིན་པ་དང་། མུ་སྟེགས་རྨོངས་པ་ཡིན་པས་ཁྱད་པར་མ་བྱེད་
པར་ཡི་གེར་བཀོད་པ་ཙམ་ལ་བདེན་པར་འཛིན་པ་འགའ་ཞིག །མུ་སྟེགས་ཀྱི་ཆོས་ལུགས་ལའང་བྱམས་སྙིང་
རྗེ་སྒོམ་པ་དང་། སྦྱིན་སོགས་དགེ་བ་སྒྲུབ་པའི་ལུགས་བདེན་པར་བཟུང་དུ་རུང་བ་མང་པོ་འདུག །སངས་རྒྱས་
ཀྱི་གསུང་ལའང་དྲང་དོན་དང་ལྡེམ་དགོངས་ལ་སོགས་མི་བདེན་པའང་མང་པོ་འདུག་པས་བདེན་བརྫུན་
མཉམ་པའི་ཕྱིར་སངས་རྒྱས་ཀྱི་གསུང་དང་དུ་ལེན་ཅིང་། མུ་སྟེགས་ཀྱི་གཞུང་ལུགས་སྤོང་བ་མི་རིགས་སོ་སྙམ་ན།
གཉིས་པ་ལ་ལྔ། སངས་རྒྱས་ལ་གུས་པའི་རྒྱུ་མཚན། ཆོས་ལོག་སུན་འབྱིན་པའི་རྒྱུ་མཚན། དམ་ཆོས་
སྟོན་པའི་བླ་མ་ལ་གུས་པའི་རྒྱུ་མཚན། ཆོས་ལོག་ལ་འཇིག་པ་འབྱུང་བའི་རྒྱུ་མཚན། དེ་ལ་གོ་བདེའི་ལོ་རྒྱུས་
ཀྱི་དཔེ་བསྟན་པའོ། །དང་པོ་ནི། སངས་རྒྱས་དྲང་དོན་གྱིས་འཁྲིད་ནས། །བདེན་པ་གཉིས་ལ་སྦྱར་བར་ལས། །མུ་
སྟེགས་བདེན་པས་འཁྲིད་ནས་ནི། །བརྫུན་པ་ཉིད་ལ་སྦྱོར་བར་བྱེད། །དེ་ན་བདག་ཅག་སངས་རྒྱས་ལ། །གུས་
པའི་རྒྱུ་མཚན་དེ་ལྟར་ཡིན། །ཞེས་པ། སྤྱིར་ཀུན་རྫོབ་ཀྱི་བདེན་པ་དྲང་དོན་དུ་བྱས་པ་ལ། སངས་རྒྱས་ཀྱི་
གསུང་ལས་རྒྱུ་འབྲས་སྟོན་པ་རྣམས་སྒྲ་དོན་ཇི་བཞིན་དུ་བདེན་པར་བཟུང་དགོས་ཏེ། རྒྱུ་འབྲས་ཀྱི་ནུས་པ་
སངས་རྒྱས་ཀྱི་ཀུན་རྫོབ་མཁྱེན་པའི་ཡེ་ཤེས་ཀྱིས་ཇི་ལྟར་གཟིགས་པ་བཞིན་གསུངས་པའི་ལུང་ཚད་མར་ཁས་
བླངས་ནས་ཡིད་ཆེས་རྗེས་དཔག་གི་གཏན་ལ་འབེབས་པའི་ཕྱིར། ཀུན་རྫོབ་ཏུ་ཆོས་ཅན་རང་གི་མཚན་ཉིད་
སྟོན་པའི་གསུང་རྣམས་སྐབས་དེར་ངེས་པའི་དོན་ཡིན་པའི་ཕྱིར་རྣམ་པ་ཐམས་ཅད་དུ་དྲང་དོན་ཡིན་པའི་ཕྱིར་
མི་བདེན་པར་བཤད་དུ་མི་རུང་ངོ་། །ཐོག་མར་ཀུན་རྫོབ་ཀྱིས་བདེན་པའི་ངོས་ནས་འཁོར་བའི་ཉེས་དམིགས་
དང་། ཐར་པའི་ཕན་ཡོན་དང་། ལས་རྒྱུ་འབྲས་ལ་ངེས་པར་དྲངས་ནས་དོན་དམ་པའི་བདེན་པ་ཆོས་ཉིད་
མངོན་སུམ་དུ་རྟོགས་པ་ལ་སྦྱོར་བར་མཛད་པ་ནི་ཀུན་མཁྱེན་གྱི་ཆོས་སྟོན་ཚུལ་ཡིན་ལ། མུ་སྟེགས་བྱེད་རྣམས་~367~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ནི་སེམས་ཅན་ལ་མི་འཚེ་བའི་སྡོམ་པ་དང་། ཟས་གོས་ཀྱི་ཞེན་པ་སྤངས་ནས་དབེན་པ་ལ་སོགས་པའི་རྣམ་ཐར་
བཟང་པོས་སློབ་མ་ཁ་དྲངས་ཏེ། ལམ་ལོག་པ་ལ་སྦྱོར་ཅིང་འབྲས་བུ་སྡུག་བསྔལ་འབྱུང་བར་འགྱུར་ཏེ། མདོར།
ཆོས་བཏང་ནས་ནི་ཆོས་མིན་བྱ་བ་བྱེད་འགྱུར་བ། །ལམ་བོར་ལམ་གོལ་འགྲོ་བ་འདི་ནི་བདུད་ཀྱི་ལས། །ཞེས་
གསུངས་པ་ལྟར་རོ། །དེས་ན་མུ་སྟེགས་ཀྱི་རིག་བྱེད་སྨྲ་བའི་དྲང་སྲོང་དང་གཞུང་ལུགས་ལ་མི་གུས་ཤིང་རྫོགས་
པའི་སངས་རྒྱས་ལ་སྟོན་པར་བཟུང་ནས་གསུང་བཞིན་དུ་གུས་པས་ཉམས་སུ་ལེན་པ་ཡིན་ནོ། །
གཉིས་པ་ནི། དེ་བཞིན་གངས་ཅན་འདི་ན་ཡང་། །རྣམ་ཐར་བཟང་པོ་བསྟན་ནས་ནི། །ལོག་པའི་ཆོས་
ལ་སྦྱོར་མཐོང་ནས། །མུ་སྟེགས་ཆོས་བཞིན་ངེད་ཀྱིས་སྤངས། །ཞེས་པ། གངས་ཅན་གྱི་ཡུལ་ལྗོངས་འདི་ནའང་།
ལོངས་སྤྱོད་ལྷུག་པར་གཏོང་བ་དང་། ཚིག་རྩུབ་སྨྲ་བ་བཟོད་པ་དང་། མགོན་མེད་ལ་བྱམས་པ་ལ་སོགས་པའི་
ལུས་ངག་གི་རྣམ་ཐར་བཟང་པོ་བསྟན་ནས་འཁོར་དུ་འདུས་པ་རྣམས་ལོག་པའི་ཆོས་ལ་སྦྱོར་བ་དུ་མ་ཞིག་སྣང་
བས་འཕྲལ་གྱི་སྤྱོད་པ་མཛེས་པ་ཙམ་ལ་ཡིད་ཆེས་མ་བྱས་པར་ཕྱི་རོལ་པའི་ཆོས་དང་གང་ཟག་བཞིན་དུ་སྤངས་
པ་ཡིན་ཏེ། ཀུན་ནས་མནར་སེམས་པ་ནི་མ་ཡིན་ནོ། །
གསུམ་པ་ནི། ཐེག་པ་སྣ་ཚོགས་ཚུལ་བསྟན་ནས། །གནད་རྣམས་སངས་རྒྱས་གསུང་བཞིན་དུ། །ཡང་
དག་སྟོན་མཛད་བླ་མ་དེ། །སངས་རྒྱས་ཉིད་དུ་བདག་གིས་བཟུང་། །ཞེས་པ། དང་པོར་ཉན་ཐོས་ཀྱི་ཐེག་པ་
ལས་གསུངས་པའི་སྡོམ་པ་དང་གྲུབ་མཐའ་ལ་སོགས་སློབ་མའི་བློ་དང་འཚམས་པར་བསྟན་ནས་རིམ་གྱིས་
རྫོགས་པའི་སངས་རྒྱས་སྒྲུབ་པའི་ལམ་གྱི་གནད་ཐབས་ཤེས་ཟུང་འཇུག་སངས་རྒྱས་ཀྱི་གསུང་བཞིན་དུ་མ་
ནོར་བར་སྟོན་པའི་བླ་མ་དམ་པ་དེ་ལ་རྫོགས་པའི་སངས་རྒྱས་ཉིད་དུ་བཟུང་ནས་བཀའ་བཞིན་དུ་གུས་པས་
ཉམས་སུ་ལེན་པ་ཡིན་ནོ། །
བཞི་པ་ནི། ཆོས་གཞན་ལེགས་པར་བསྟན་ནའང་། །ཆོས་ཀྱི་གནད་རྣམས་བཅོས་པ་ནི། །ཤིན་ཏུ་
འཇིགས་པ་ཆེན་པོར་བལྟ། །དེ་འདྲའི་སྐྱོན་རྣམས་འབྱུང་བ་ཡང་། །ཞེས་པ། བདེ་འགྲོ་ཐོབ་པའི་ཐབས་སྦྱིན་པ་
སྟོང་ཞིང་ཚུལ་ཁྲིམས་སྲུང་བ་ལ་སོགས་པ་ལེགས་ལེགས་ལྟར་སྟོན་ཤེས་ཀྱང་། ཆོས་ཀྱི་གནད་བདེན་གཉིས་ཀྱི་
གནས་ལུགས་ཀུན་རྫོབ་ཏུ་ལས་དགེ་སྡིག་རྣམ་སྨིན་བདེ་སྡུག་འབྱུང་བ་མེད་པར་སྨྲ་བ་དང་། དོན་དམ་པར་
ཆོས་དབྱིངས་དེ་བཞིན་ཉིད་རྟག་ཆད་མཐར་འཛིན་ལ་སོགས་ཆོས་ཀྱི་གནད་བཅོས་མ་འཛིན་པ་དང་། དེ་འདྲ་
གཞན་ལ་སྟོན་པ་ནི་ཤིན་ཏུ་འཇིགས་པར་བལྟས་ཏེ། དེ་འདྲའི་ཆོས་ལུགས་ལ་སངས་རྒྱས་མི་ཐོབ་པར་མ་ཟད་
ངན་འགྲོར་ལྟུང་བའི་ཉེས་པ་ཆེན་པོ་འབྱུང་བའི་ཕྱིར་རོ། །བློ་གྲོས་རྒྱ་མཚོས་ཞུས་པར། གཞན་ཡང་བདུད་ཀྱི་~368~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ལས་ནི་གཉིས་ཏེ། ཐོས་པ་ཆུང་ངུས་བསམ་གཏན་ཚོལ་བ་དང་། མང་དུ་ཐོས་ཀྱང་བདག་ལ་བསྟོད་པའོ། །འོད་
ཟེར་བཀྱེ་བའི་མདོར། སྟོང་པ་ཉིད་ནི་གང་སྒོམ་པ། །འདུས་མ་བྱས་ནི་རྟོགས་སྙམ་ནས། །ཆད་པར་ལྟ་བ་
བསྐྱེད་པར་བྱེད། །ལུས་ནི་སྣོད་ཆགས་པ་དང་འདྲ། །སེམས་ཀྱང་རྗེས་སུ་འགག་འགྱུར་ཅེས། །ཕལ་ཆེར་ཀྱལ་
པའི་ཚིག་དག་ལ། །མོས་པ་ཉིད་དུ་རབ་འགྱུར་ཅིང་། །འདི་ལ་མངོན་པར་ཞེན་པས་ན། །ཕན་པའི་དོན་ནི་ཅི་
ཡང་མེད། །གལ་ཏེ་སྦྲུལ་ནི་གདུག་པ་ཡི། །གནོད་པ་དག་ནི་རབ་བྱས་ཀྱང་། །ནམ་ཡང་སྐྱེ་དགུ་མང་པོ་
རྣམས། །ངན་འགྲོ་དག་ཏུ་ལྟུང་མི་བྱེད། །བླུན་པོ་གང་ཞིག་ཆོས་སྟོན་པ། །དགེ་བའི་རྩ་བ་འཇིག་བྱེད་པས། །སྐྱེ་
དགུ་མང་པོ་ཚད་མེད་རྙེད། །སེམས་ཅན་དམྱལ་བར་ལྟུང་བར་བྱེད། །ཅེས་པ་དང་། འཕགས་པ་ལྷས། །ཚུལ་
ཁྲིམས་ལས་ནི་ཉམས་ཀྱང་སླའི། །ལྟ་ལས་ནམ་ཡང་ཉམས་མི་བྱ། །ཚུལ་ཁྲིམས་ཀྱིས་ནི་བདེ་འགྲོར་འགྲོ། །ལྟ་
བས་གོ་འཕང་མཆོག་ཐོབ་འགྱུར། །ཞེས་པ་དང་། དབུ་མ་སྙིང་པོར། ཕྱོགས་སུ་ལྷུང་བས་སེམས་གདུངས་པས། །ཞི་བ་
ནམ་ཡང་རྟོགས་པ་མེད། །ཅེས་པ་ལྟར། ལྟ་སྒོམ་སྤྱོད་འབྲས་སངས་རྒྱས་ཀྱི་གསུང་དང་མི་མཐུན་པར་རང་
བཟོའི་མཐར་ལྷུང་བ་ལ་ཉེས་པ་ཆེན་པོ་འབྱུང་བ་ཡིན་ནོ། །
ལྔ་པ་ནི། འདས་པའི་དུས་ན་སྔོན་བྱུང་བ། །ལང་ཀ་མགྲིན་བཅུ་ཞེས་བྱ་བས། །འབད་པས་དབང་ཕྱུག་
ཆེན་པོ་བསྒྲུབས། །ལོ་གྲངས་ས་ཡ་བཅུ་གཉིས་དང་། །ཕྱེད་ཀྱིས་ལྷག་པའི་དངོས་གྲུབ་བྱིན། །ཁྱབ་འཇུག་ཕྲག་
དོག་གིས་གཟིར་ནས། །མགྲིན་བཅུ་ལ་ནི་འདི་སྐད་སྨྲས། །ཁྱོད་ཀྱིས་འབད་པ་ཆེ་མོད་ཀྱི། །དབང་ཕྱུག་གིས་
ནི་དངོས་གྲུབ་ཆུང་། །ཞེས་པ། སྔོན་གྱི་དུས་སུ། སྲིན་པོའི་རྒྱལ་པོ་ལང་ཀ་མགྲིན་བཅུས་ལྷ་དབང་ཕྱུག་ཆེན་པོ་
ཡུན་རིང་དུ་བསྒྲུབས་པས། གྲུབ་པའི་མཚན་མ་མ་བྱུང་བར་རང་གི་མགོ་བཅུ་སྤྱི་གཙུག་ན་རྟའི་མགོ་བོ་དང་བཅུ་
གཅིག་ཡོད་པས་མགོ་རེ་རེ་བྲེགས་ནས་དབང་ཕྱུག་མཆོད་པའི་ཕྱིར་སྦྱིན་སྲེག་བྱས་སོ། །དེ་དབང་ཕྱུག་གིས་
མཐོང་ནས་རང་གི་ཆུང་མ་ཨུ་མ་ལ་ཁྱོད་སོང་ལ་དངོས་གྲུབ་བྱིན་ཅིག །ཅེས་བསྒོས་ནས། ཨུ་མས་མགྲིན་བཅུའི་
སར་སོང་བས། བུད་མེད་ལས་དངོས་གྲུབ་མི་འདོད་ཟེར། ཨུ་མ་ཁྲོས་ཏེ་ཁྱོད་ཀྱི་རྒྱལ་སྲིད་བུད་མེད་ཀྱིས་
འཇིག་པར་གྱུར་ཅིག་ཅེས་ཟེར་རོ། །དབང་ཕྱུག་གིས་བུས་ཕྱིན་པས་སྤྲེའུ་ལྟ་བུའི་བྱིས་པ་ལ་དངོས་གྲུབ་མི་
འདོད་ཟེར་རོ། །ཁྱོད་ཀྱི་རྒྱལ་སྲིད་སྤྲེའུས་འཇིག་པར་གྱུར་ཅིག་ཅེས་སྨྲས་སོ། །སླར་དབང་ཕྱུག་ཆེན་པོ་ཉིད་
ཀྱིས་སོང་སྟེ། དངོས་གྲུབ་ཅི་འདོད་པ་སྦྱིན་ནོ་ཞེས་བརྗོད་པས། སྲུང་བ་སུམ་བརྩེགས་འོབས་ནི་རྒྱ་མཚོ་དང་། །དམག་
མི་སྲིན་པོ་མཛོད་ནི་ནོར་སྦྱིན་སྦྱོར། །འདི་ཡི་བསྟན་པ་པ་ཝ་སངས་དང་མཉམ། །ཞེས་པ་ལ་སོགས་པའི་དངོས་
གྲུབ་དང་། ཚེ་ལོ་གྲངས་ས་ཡ་བཅུ་གཉིས་དང་འབུམ་ཕྲག་ལྔ་མི་འཆི་བའི་དངོས་གྲུབ་བྱིན་ནོ། །དེ་ལ་ཁྱབ་~369~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འཇུག་ཕྲག་དོག་སྐྱེས་ནས་ཁྱོད་ཀྱིས་མགོ་བོ་བཅུ་བྲེགས་ནས་མཆོད་པའི་དཀའ་སྤྱད་དེ་ཙམ་བྱས་པའི་དངོས་
གྲུབ་ཆུང་བ་ཡིན།
ད་དུང་སྔར་གྱི་མ་ཡིན་པ། །ས་ཡ་ཕྲག་ཕྱེད་ཐུབ་པ་སློངས། །མགྲིན་བཅུ་བདེན་པར་བསམ་ནས་ནི། །དབང་
ཕྱུག་ལ་ནི་དོན་དེ་ཞུས། །དབང་ཕྱུག་ཆེན་པོས་དེ་བྱིན་པས། །གནད་བཅོས་པ་ཡི་ཚིག་དེ་ཡིས། །སྔར་གྱི་དངོས་
གྲུབ་ཐམས་ཅད་ཡལ། །ཅེས་པ། ད་དུང་སྔར་བྱིན་པས་དེ་མ་ཡིན་པའི་དངོས་གྲུབ་ལོ་ས་ཡ་ཕྲག་ཕྱེད་སློངས་
ཤིག་ཅེས་སྨྲས་པས། འབོད་འགྲོགས་མགྲིན་བཅུས་དེ་བདེན་པར་བཟུང་ནས་ལྷ་དབང་ཕྱུག་ཆེན་པོ་ལ་ཞུས་
པས། སྔར་བྱིན་པའི་ཚེ་མ་ཡིན་པའི་ལོ་ས་ཡ་ཕྲག་ཕྱེད་ཐུབ་པར་གྱུར་ཅིག །ཅེས་བྱིན་པས། སྔར་གྱི་ཚེ་ཚད་དེ་
མ་ཡིན་པ་ཞེས་པའི་ཚིག་གིས་གནད་བཅོས་པས་སྔར་བྱིན་པའི་དངོས་གྲུབ་ཉམས་སོ། །
གསེར་ཅན་གྱི་ནི་དངོས་གྲུབ་ཀྱང་། །དེ་འདྲའི་ཚུལ་གྱིས་ཉམས་ཞེས་ཐོབ། །ཞེས་པ། ལྷ་མ་ཡིན་གྱི་
དབང་པོ་གསེར་ཅན་དང་ཆུ་སྐྱར་ཞེས་བྱ་བ་མིང་གི་རྣམ་གྲངས་ཡིན་ཏེ། དེས་དབང་ཕྱུག་ཆེན་པོ་ལྷའི་ལོ་འབུམ་
ཕྲག་བཅུ་དྲུག་ཏུ་བསྒྲུབས་པས་གྲུབ་སྟེ། དངོས་གྲུབ་གང་འདོད་པ་སློངས་ཤིག་ཟེར་རོ། །གསེར་ཅན་གྱིས་
བདག་ཁང་པའི་ནང་དང་ཕྱི་དང་ས་དང་ནམ་མཁར་མི་བསོད་པ་དང་། དུག་དང་མཚོན་དང་མི་དང་མི་མ་ཡིན་
པས་མི་གསོད་པའི་དངོས་གྲུབ་ཞུ་བྱས་པས་དེ་བཞིན་དུ་བྱིན་ནོ། །དེ་ནས་གསེར་ཅན་གྱི་བུ་མང་པོ་ཡོད་པ་རིམ་
གྱིས་ཤི་ནས་བུ་གཞོན་ནུ་གཅིག་ལུས་པ་ལ། ཁྱོད་ཀྱིས་ཤེས་ན་ང་ལ་བསྟོད་པ་གྱིས། མི་ཤེས་ན་ཡུལ་གཞན་དུ་
སོང་ཤིག །ཕ་ཤི་ན་རྗེས་སུ་བུ་དགོས་པ་ལ་ང་ནི་མི་འཆིའོ་ཞེས་ཟེར་རོ། །བུས་ཕྱོགས་གཞན་དུ་འཁྱམས་པས་
ཁྱབ་འཇུག་སྐྱེ་བོ་ཕལ་པའི་གཟུགས་ཀྱིས་གཞོན་ནུ་དེའི་དྲུང་དུ་འོངས་ཏེ་དྲིས་པས་རྒྱུ་མཚན་དེ་རྣམས་ཞིབ་ཏུ་
བཤད་དོ། །དེ་ནས་ཁྱབ་འཇུག་གིས་ཁྱོད་རང་ཕའི་གམ་དུ་སོང་ལ། ཐེམས་པའི་སྟེང་དུ་ཁྲི་བརྩིགས་ལ་ཕ་ཞོག །དེའི་
མདུན་དུ་བསྟོད་པ་འདི་སྨོས་ཤིག །རི་བོ་རི་བོ་ལ་ནི་ཐུབ་པ་བཞུགས། །ཆུ་བོ་ཆུ་བོ་ལ་ནི་ཆུ་ལྷ་གནས། །བཞི་
མདོ་བཞི་མདོ་ལ་ནི་ཞི་བ་སྡེ། །ཀུན་དུ་ཀུན་དུ་ལ་ནི་ཁྱབ་འཇུག་སྡེ། །ཞེས་བསླབས་སོ། །བུས་དེ་བཞིན་དུ་བྱས་
པས། ཕ་ཁྲོས་ནས་ཐམས་ཅད་ལ་ཁྱབ་འཇུག་གནས་ན་འདི་ནའང་ཡོད་དམ་ཞེས་ཐེ་ཚོམ་པ་ལ་ཁུ་ཚུར་བསྣུན་
པས། དེ་ནས་ཁྱབ་འཇུག་ལུས་པོ་མི། མགོ་བོ་སེང་གེ་སྡེར་མོ་ལྕགས་ལ་བྱས་པ་ཞིག་བྱུང་སྟེ། གསེར་ཅན་སྤང་
དུ་བཞག་ནས་སྡེར་མོས་ལྟོ་བ་ཧྲལ་དེ་བསད་དོ། །བཅུ་པ་ལ་གསུམ་སྟེ། དངོས་ཀྱི་དོན་གཏན་ལ་དབབ་པ།
གནད་ས་འཆོས་པའི་བདུད་འཇུག་ཚུལ། སངས་རྒྱས་ཀྱི་གསུང་དང་འགལ་བ་དོར་བྱར་བསྟན་པའོ། །དང་པོ་ལ་
གསུམ་སྟེ་གནད་བཅོས་པའི་ཆོས་ནུས་པ་ཉམས་ཚུལ་སྤྱིར་བསྟན། ཐེག་པ་གསུམ་དང་སྦྱར་ནས་སོ་སོར་~370~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བཤད། འགག་དྲིལ་ནས་ཆོས་འཁྲུལ་མེད་བླངས་བྱར་གདམས་པའོ། །
དང་པོ་ནི། སེམས་མེད་པ་ཡི་གསང་སྔགས་ལ། །གཡོན་ཅན་གྱིས་ཨོཾ་བཅུག་པས། སྔགས་ཀྱི་ནུས་པ་
ཉམས་པ་མཐོང་། །དེ་བཞིན་སྭཱ་ཧཱ་ཧཱུྃ་ཕཊ་སོགས། །ཡོད་པ་རྣམས་ལ་ཕྲི་བ་དང་། །མེད་པ་རྣམས་ལ་བསྣན་པ་
དང་། །ཞེས་པ། གསང་བ་འདུས་པར་སྔགས་ཀྱི་མགོ་རུ་ཨོཾ་དང་། མཇུག་ཏུ་སྭཱ་ཧཱ་ཡོད་པ་སྦྲུལ་དང་། མགོ་རུ་
ཨོཾ་མེད་པ་མགོ་མེད་དང་། མཇུག་ཏུ་སྭཱཧཱ་མེད་པ་འཇུག་མེད་དང་། གཉིས་ཀ་མེད་པ་ལ་མགོ་མཇུག་མེད་པའི་
སྔགས་ཞེས་གསུངས་པ་ལ། དེ་འདྲའི་ཆོས་རྒྱུས་མེད་པའི་གང་ཟག་གི་མགོ་རུ་ཨོཾ་བཅུག་པ་དང་། མཇུག་ཏུ་སྭཱ་
ཧཱ་དང་། ཧཱུྃ་ཕཊ་སྦྱར་བ་དང་། ཡོད་པ་རྣམས་མེད་པའི་རིགས་སྦྱར་ནས་ཕྲི་བ་དང་།
གཞན་ཡང་སྔགས་ཀྱི་གནད་རྣམས་ལ། །གཡོན་ཅན་རྣམས་ཀྱིས་བཅོས་པ་ཡིས། །གསང་སྔགས་
རྣམས་ཀྱི་ནུས་པ་རྣམས། །ཉམས་ཤིང་འགྱངས་པ་མང་པོ་མཐོང་། །ཞེས་པ། གཤིན་རྗེ་གཤེད་ཀྱི་ཡ་བརྒྱད་ཀྱི་
འཁྲུལ་འཁོར་འགོད་ཚུལ་དང་། ཁྲོ་བོ་རྣམ་རྒྱལ་གྱི་རྒྱུད་དུ། ཧེ་ལའི་སྔགས་ཀྱི་འགོད་ཚུལ་ལ་སོགས་པ་ལ་
གཡོ་ཅན་གྱིས་ཤེས་བཞིན་དུ་བཅོས་པ་དང་། ལ་ལས་རང་བཟོའི་སྒོ་ནས་ཡི་གེ་ཛ་ཙར་འདྲི་བ་དང་། བ་བྷར་
འདྲི་བ་དང་། ཡི་གེ་མ་ལོག་པ་ལོག་པོར་འདྲི་བ་ལ་སོགས་པ་བྱས་པས། ཡི་གེའི་ནུས་པ་འབྱུང་བའི་དགྲ་དང་
གྲོགས་བསྡེབས་པའི་འཆུགས་པ་དང་། མིང་གི་སྤེལ་ཚིག་འཇུག་པའི་མཚམས་སུ། བདག་དང་གཞན་གྱི་མིང་
འགོད་ཚུལ་ནོར་བས་སྔགས་ཀྱི་ནུས་པ་ཕྱིར་ལོག་སྟེ་འདོད་པའི་དོན་ལ་ཉམས་པ་དང་། ཞག་བདུན་གྱིས་
འགྲུབ་པ་ལོ་བདུན་གྱིས་འགྱངས་པ་ལ་སོགས་པ་ཡོད་དོ། །དཔེར་ན་སྤྲིན་ཆེན་པོའི་གཟུངས་ལས་ཆར་
འབེབས་པ་དང་གཅོད་པའི་སྔགས་དབྱེ་མ་ཤེས་པས་ནུས་པ་ཉམས་པ་དང་། འགའ་ཞིག་བར་ཆད་ཞི་བ་ཤིནྟིཾ་ཀུ་
རུ་བྱས་པས། ཞི་བ་ཞི་བར་གྱིས་ཤིག་ཅེས་པ་དང་། མཱ་ར་ཡ་གསོད་ཅེས་པས་གསོད་གསོད་ཅེས་པ་ཕྱིན་ཅི་
ལོག་ཏུ་འགྱུར་བ་ལྟ་བུའོ། །
དེ་བཞིན་ཆོས་ཀྱི་གནད་རྣམས་ཀྱང་། །ཅུང་ཟད་ཅུང་ཟད་བཅོས་པ་ལས། །དངོས་གྲུབ་ཉམས་པར་
འགྱུར་བཅས་གསུངས། །དེ་བཞིན་ཆོས་རྣམས་ལེགས་ན་ཡང་། །གནད་རྣམས་བཅོས་ན་ཐམས་ཅད་འཇིག །ཅེས་
པ༑ རྒྱུ་མཚན་དེས་ན་ཆོས་རྣམས་ཀྱི་གནད་ཆེ་སར་བརྗོད་བྱེད་ཚིག་གི་ཟུར་དང་། བརྗོད་བྱ་དོན་གྱི་ཆ་ཅུང་ཟད་
བཅོས་ནས་བཟླས་པ་དང་། བསྒོམས་པས་དངོས་གྲུབ་མི་ཐོབ་སྟེ། འོག་ཏུ་རིམ་གྱིས་སྟོན་ཏོ། །
གཉིས་པ་ལ་གཉིས། གནད་བཅོས་ནས་ཆོས་འཇིག་པའི་ངོས་འཛིན་བསྟན་པ། ཇི་ལྟར་གནད་བཅོས་
པའི་ཚུལ་གསལ་བར་བཤད་པའོ། །དང་པོ་ལ་གསུམ། ཉན་ཐོས་ཀྱི་ཆོས་འཇིག་པ། ཕར་ཕྱིན་གྱི་ཆོས་འཇིག་~371~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པ༑ གསང་སྔགས་ཀྱི་ཆོས་འཇིག་པའོ། །
དང་པོ་ནི། དེས་ན་ཉན་ཐོས་ཐེག་པ་ལ། །སྡོམ་པ་དང་ནི་བདེན་བཞིའི་གནད། །བཅོས་ན་ཉན་ཐོས་
ཆོས་ཀུན་འཇིག །ཅེས་པ། སོ་སོར་ཐར་པའི་སྡོམ་པ་ལེན་པའི་ཆོ་ག་དང་། ཁྲིམས་བཅས་པ་བསྲུང་ཚུལ་དང་།
དེ་ལ་བརྟེན་ནས་ཤེས་རབ་གསུམ་གྱིས་གཏན་ལ་དབབ་པའི་དོན་འཕགས་པའི་བདེན་པ་བཞིའི་གནད་རྣམས་
བཅོས་ན་ཉན་ཐོས་ཐེག་པའི་ལམ་དང་འབྲས་བུའི་ཆོས་ཐམས་ཅད་འཇིག་གོ། །
གཉིས་པ་ནི། ཐེག་པ་ཆེ་ལ་སེམས་བསྐྱེད་དང་། །དེ་ཡི་བསླབ་བྱ་གནད་བཅོས་ན། །ཐེག་པ་ཆེན་པོའི་
ཆོས་ཀུན་འཇིག །ཅེས་པ། སེམས་བསྐྱེད་དང་དེ་ལ་བརྟེན་པའི་བསླབ་བྱའི་ཚུལ་ཁྲིམས་གསུམ་གྱི་གནད་
བཅོས་ན་ཐེག་པ་ཆེན་པོའི་ས་དང་ལམ་གྱི་ཆོས་ཐམས་ཅད་འཇིག་གོ །གསུམ་པ་ནི། གསང་སྔགས་ལ་ནི་
དབང་བསྐུར་དང་། །རིམ་པ་གཉིས་ཀྱི་གནད་བཅོས་ན། །གསང་སྔགས་ཀྱིས་ནི་ཆོས་ཀུན་འཇིག །ཅེས་པ།
སྨིན་བྱེད་དབང་བསྐུར་བའི་ཆོ་ག་དང་། གྲོལ་བྱེད་རིམ་གཉིས་ཀྱི་རྣལ་འབྱོར་བསྒོམ་པའི་གནད་བཅོས་ན་
གསང་སྔགས་ཀྱི་ཐབས་དང་ཤེས་རབ་ཀྱི་རྟེན་འབྲེལ་ཟབ་མོ་ལ་བརྟེན་ནས་དངོས་གྲུབ་མྱུར་དུ་འབྱུང་བའི་ནུས་
པ་རྣམས་འཇིག་གོ། །
གཉིས་པ་ལ་གཉིས། མདོར་བསྟན། རྒྱས་པར་བཤད་པའོ། །དང་པོ་ནི། དེས་ན་ད་ལྟའི་ཆོས་འགའ་
ལ༑ ༑གནད་ཀྱི་གནས་རྣམས་བཅོས་པ་རུ། །དོགས་པའི་ཆོས་ལུགས་འགའ་ཞིག་ཡོད། །དེ་ཡང་མདོ་ཙམ་
བཤད་ཀྱི་ཉོན། །ཞེས་པ། ད་ལྟའི་འདུལ་བ་དང་། མདོ་སྡེ་ལ་གསང་སྔགས་ཀྱི་ཆོས་ལ་ཐོས་བསམ་དང་ཉམས་
སུ་ལེན་པའི་ཆོས་བྱེད་ཚུལ་ལ་ཐེག་པའི་གནད་ཆེ་སར་ནོར་བའི་རྣམ་གཞག་མང་དུ་ཡོད་པས་བཤད་པར་
བྱའོ། །བླང་དོར་ཤེས་པར་འདོད་པ་རྣམས་ཉོན་ཅིག །
གཉིས་པ་ལ་བཞི། སོ་སོར་ཐར་པའི་གནད་འཕྱུགས་ཚུལ། བྱང་སེམས་སྡོམ་པའི་གནད་འཕྱུགས་ཚུལ།
གསང་སྔགས་ཐེག་པའི་གནད་འཕྱུགས་ཚུལ། ཐེག་ཆེན་རྩ་བའི་གནད་འཕྱུགས་ཚུལ་ལོ། །དང་པོ་ནི། སོ་སོར་
ཐར་པའི་སྡོམ་པ་ནི། །བྱང་ཆུབ་བར་དུ་བླངས་གྱུར་ན། །སོ་སོར་ཐར་པ་ཅི་ནས་འཇིག །འདི་ཡང་གནད་རྣམས་
བཅས་པར་དོགས། །ཞེས་པ། སོ་སོར་ཐར་པའི་སྡོམ་པ་རིགས་བརྒྱད་གང་རུང་ལེན་པའི་ཚེ་ཇི་སྲིད་བླ་ན་མེད་
པའི་བྱང་ཆུབ་མ་ཐོབ་ཀྱི་བར་དུ་དགེ་བསྙེན་དུ་བཟུང་དུ་གསོལ་ཟེར་བ་ལ་སོགས་རང་བཟོ་བྱེད་པ་ནི་མི་རུང་
སྟེ༑ སོ་ཐར་སྡོམ་པ་འདོད་པ་ཁམས་ཀྱི་ཇི་སྲིད་འཚོའི་བར་དུ་ཚུལ་ཁྲིམས་ཡིན་པའི་ཕྱིར། འོན་ཏེ་བྱང་ཆུབ་
སེམས་པའི་སོ་ཐར་གྱི་སྡོམ་པ་བྱེད་པ་ཡིན་སྙམ་ན། བྱང་ཆུབ་སེམས་དཔའི་རྒྱུད་ཀྱི་སྡོམ་པ་ཡིན་ཀྱང་། སོ་སོར་~372~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཐར་པའི་ཚུལ་ཁྲིམས་ཤི་འཕོས་ནས་གཏོང་བའི་ཕྱིར། འདི་འདྲའི་རང་བཟོས་སངས་རྒྱས་ཀྱིས་གསུངས་པའི་
སོ་སོར་ཐར་པའི་བསྟན་པ་འཇིག་པར་འགྱུར་རོ། །
གཉིས་པ་ལ་གཉིས། ཆོ་གའི་གནད་བཅོས་པ་དང་། བསླབ་བྱའི་གནད་བཅོས་པའོ། །དང་པོ་ནི། བྱང་
ཆུབ་སེམས་དཔའི་སྡོམ་པ་ནི། དབུ་མའི་ལུགས་བཞིན་མི་བྱེད་པར། །སེམས་ཙམ་པ་ཡི་ཆོ་ག་ནི། །སྐྱེ་བོ་ཀུན་
ལ་བྱེད་པར་མཐོང་། །འདི་ཡི་ཆོ་ག་ངེས་པར་འཇིག །འདི་ཡང་གནད་རྣམས་བཅོས་པར་མཐོང་། །ཞེས་པ།
སེམས་བསྐྱེད་འབོགས་པའི་ཆོ་ག་སྲོལ་གཉིས་ཡོད་པ་ལས་འཕགས་པ་ཀླུ་སྒྲུབ་ཀྱི་ལུགས་དེ་མི་བྱེད་པར།
འཕགས་པ་ཐོགས་མེད་ཀྱི་ལུགས་ཀྱི་ཆོ་ག་བྱེད་པ་འགའ་ཞིག །སོ་སོར་ཐར་པའི་སྡོམ་པ་དང་མི་ལྡན་པའི་སྐྱེ་
བོ་མང་པོ་ལ་འཇུག་པ་སེམས་བསྐྱེད་འབོགས་པ་མཐོང་སྟེ། འདིས་ཀྱང་ཐེག་ཆེན་སེམས་བསྐྱེད་ཀྱི་བསྟན་པ་
འཇིག་པར་བྱེད་པའི་གནད་བཅོས་པ་ཡིན་ནོ། །
གཉིས་པ་ནི། སེམས་བསྐྱེད་ཀྱི་ནི་བསླབ་བྱའི་མཆོག །བདག་གཞན་བརྗེ་བའི་བྱང་ཆུབ་སེམས། །སྒོམ་
དུ་མི་རུང་ཞེས་སྨྲ་བ། །འདི་ཡང་གནད་རྣམས་བཅོས་པར་མཐོང་། །ཞེས་པ། ཀུན་རྫོབ་བྱང་ཆུབ་སེམས་ཀྱི་
བསླབ་བྱའི་མཆོག་ཏུ་གྱུར་པ་བདག་རྒྱུད་ཀྱི་དགེ་བ་དང་བདེ་བ་འགྲོ་བ་གཞན་གྱི་རྒྱུད་ལ་གཏོང་ཞིང་གཞན་གྱི་
རྒྱུད་ཀྱི་སྡིག་པ་དང་སྡུག་བསྔལ་བདག་ལ་ལེན་པའི་སེམས་སྦྱོང་བ་དེ་རྫོགས་པའི་སངས་རྒྱས་ཀྱི་སྒྲུབ་པའི་
ཐབས་ཀྱི་མཆོག་ཏུ་གྱུར་པ་ཡིན་པ་ལ། འགའ་ཞིག་ན་རེ། འདི་འདྲ་སྒོམ་དུ་མི་རུང་སྟེ། དེ་ཙམ་གྱི་སྡུག་བསྔལ་
འཁུར་མི་ནུས་པའི་ཕྱིར་ཞེས་སྨྲ་ཞིང་། གཞན་ལ་འཆད་པ་དེའང་བྱང་ཆུབ་སེམས་དཔའི་ལམ་གྱི་གནད་ཕྱིན་ཅི་
ལོག་ཏུ་བསྒྱུར་པས་ཐེག་པ་ཆེན་པོའི་ལམ་གྱི་བསྟན་པ་འཇིག་པར་མཐོང་ངོ་། །ཚངས་པ་ཁྱད་པར་སེམས་ཀྱིས་
ཞུས་པར། བྱང་ཆུབ་སེམས་དཔའ་གང་སྡུག་བསྔལ་བའི་སེམས་ཅན་ཐར་པར་སྤྲོ་ཞིང་དགེ་བའི་རྩ་བ་ཐམས་
ཅད་ཀྱང་སེམས་ཅན་ཐམས་ཅད་ལ་གཏོང་བར་བྱེད་དེ། དེའི་ཕྱིར་བྱང་ཆུབ་སེམས་དཔའ་ཞེས་བྱའོ། །ཞེས་
ལེགས་པར་གསུངས་པ་ཡིན་ནོ། །གསུམ་པ་ལ་བཞི། དབང་ཁྱད་དུ་གསད་པས་གནད་འཕྱུགས་པའི་ཚུལ།
གྲོལ་བྱེད་ཉམས་ལེན་གྱི་གནད་འཕྱུགས་ཚུལ། ཁྱད་པར་བསྐྱེད་རིམ་གྱི་གནད་འཕྱུགས་ཚུལ། སྤྱིར་འགྲོ་བསྔོ་
བའི་གནད་འཕྱུགས་ཚུལ་ལོ། །
དང་པོ་ནི། གསང་སྔགས་ཀྱིས་ནི་དབང་བསྐུར་བ། །མེད་ཀྱང་གསང་སྔགས་བསྒོམ་རུང་ཟེར། །རྡོ་རྗེ་
འཆང་གིས་བཀག་པས་ན། །འདི་ཡང་གནད་རྣམས་བཅོས་པར་དོགས། །ཞེས་པ། ཐོག་མར་རྒྱུད་སྣོད་དུ་རུང་
བར་བྱེད་པའི་དབང་རྫོགས་པར་བསྐུར་བ་མེད་ཀྱང་། ཡི་དམ་ལྷའི་བྱིན་བརླབས་ཀྱི་རྗེས་གནང་ཐོབ་པ་ཙམ་~373~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལ་བརྟེན་ནས་གསང་སྔགས་བླ་ན་མེད་པའི་ལམ་ཟབ་མོ་སྒོམ་དུ་རུང་ཟེར་བ་འདི་ཡང་། དབང་མེད་ན་ནི་
དངོས་གྲུབ་མེད། །ཅེས་རྡོ་རྗེ་འཆང་གིས་བཀག་བཞིན་དུ། བྱར་མི་རུང་བ་བྱས་པའི་ཕྱིར། གསང་སྔགས་ཀྱི་
བསྟན་པ་འཇིགས་པའི་གནད་བཅོས་པ་ཆེན་པོ་ཡིན་ནོ། །
གཉིས་པ་ནི། གསང་སྔགས་ལམ་གྱི་མཆོག་གྱུར་པ། །རིམ་གཉིས་ཚུལ་བཞིན་མི་སྒོམ་པར། །རང་
བཟོའི་གདམས་ངག་དུ་མ་ཡིས། །བླུན་པོ་ངེས་ཤེས་བསྐྱེད་པ་ཐོས། །མདོ་རྒྱུད་ཀུན་ལས་འདི་བཀག་པས། །འདི་
ཡང་གནད་རྣམས་བཅོས་པར་དོགས། །ཞེས་པ། ཕ་རོལ་ཏུ་ཕྱིན་པའི་ཐེག་པ་ལས་ཁྱད་པར་དུ་འཕགས་པའི་
གསང་སྔགས་ཀྱི་ལམ་རྒྱུད་སྡེ་བཞིའི་དགོངས་པ་མཐར་ཐུག་པ་རྣལ་འབྱོར་བླ་ན་མེད་པའི་བསྐྱེད་རྫོགས་ལྷ་
དཀྲོང་བསྐྱེད་དང་། ཕྱག་རྒྱ་ཆེན་པོ་དྲན་མེད་སྒོམ་པ་ལ་སོགས་རང་བཟོའི་ཆོས་ལུགས་མང་པོས་གདུལ་བྱ་
ཆོས་རྒྱུས་ཆུང་བ་རྣམས་འཁྲིད་པ་ཡོད་དེ། རྡོ་རྗེ་ཐེག་པའི་གནད་བཅོས་ཤིང་། བསྟན་པ་འཇིག་པ་ཡིན་ནོ། །
གསུམ་པ་ནི། བསྐྱེད་པའི་རིམ་པའི་མཐར་ཐུག་པ། །དབུ་རྒྱན་ལ་ནི་རིགས་བདག་འབྱུང་། །རིགས་
བདག་དེ་ནི་བླ་མ་ཡིན། །འདི་ནི་གལ་ཏེ་འཆོལ་གྱུར་ན། །དངོས་གྲུབ་མེད་པར་རྒྱུད་ལས་གསུངས། །འོན་ཀྱང་
བླ་མའི་སྤྱི་བོ་རུ། །སྒོམ་བྱ་མིན་ཞེས་ལ་ལ་ཟེར། །འདི་ཡང་གནད་རྣམས་བཅོས་པར་དོགས། །ཞེས་པ། བསྐྱེད་
རིམ་བསྒོམ་པ་སངས་རྒྱས་ཀྱི་ལམ་དུ་འགྱུར་པའི་ཆ་ཚང་བ་གཅིག་བྱེད་ན་འཁོར་བར་སྐྱེ་བའི་རིམ་པ་མ་དག་
པའི་སྣང་བ་དེ། སངས་རྒྱས་ཀྱི་སྐུར་དག་པའི་སྣང་བར་སྐྱེད་ཚུལ་རིམ་པ་བཞིན་བསྒོམས་ནས་དྲི་མ་རྣམས་
འཁོར་བ་ཡིན་པས་མར་ལ་སྦྱངས་ཤིང་ཡེ་ཤེས་རྣམས་ཡོན་ཏན་ཡིན་པས་ཡར་ལ་འཕེལ་བ་མཐར་ཐུག་པ་ནི།
སངས་རྒྱས་རིགས་ལྔའི་ཡེ་ཤེས་ལྔའི་བདག་ཉིད་ཡིན་ལ། དེ་རྣམས་ཀྱང་རྩ་བའི་བླ་མ་ལ་བསྡུས་ནས། རིགས་
བདག་གི་ངོ་བོར་སྤྱི་བོའི་ཅོད་པན་དུ་སྒོམ་པ་ཡིན་པས་དབང་བསྐུར་བའི་ཚེ་ཡེ་ཤེས་ཀྱི་བདུད་རྩིས་དབང་
བསྐུར་ལུས་གང་དྲི་མ་སྦྱངས། ཆུ་སྤྱི་བོར་ལུད་པས་རིགས་བདག་གིས་དབུ་བརྒྱན་ཞེས་གོ་དོན་ལེན་པ་ཡིན་ནོ། །དེ་
ལ་ཐོག་མར་སྦྱང་གཞི་ནི། སམ ུ་ཊིར། ཕྱི་དང་ནང་གི་བདག་ཉིད་ཅན། །འདི་དག་ཐམས་ཅད་སེམས་ཀྱིས་
བརྟགས། །སེམས་ལས་མ་གཏོགས་པ་ཉིད་ནི། །གཞན་དུ་ཡོད་པ་མ་ཡིན་ནོ། །ཆོས་ཀུན་རང་བཞིན་འོད་
གསལ་བ། །ཆོས་རྣམས་གདོད་ནས་མ་སྐྱེས་ཕྱིར། །ཡིད་ཀྱིས་བརྗོད་པའང་མ་སྐྱེས་སོ། །ཞེས་པ་དང་། བཤད་
རྒྱུད་རྡོ་རྗེ་རྩེ་མོར། ཡི་གེ་ཧཱུྃ་གི་སྦྱོར་བ་ཡིས། །རང་གི་དབྱིངས་ལ་ཡང་དག་སྦྱར། །དེ་ཉིད་ཉོན་མོངས་ཅན་མི་
འགྱུར། །ཀུན་གཞི་ས་བོན་ཐམས་ཅད་པ། །ཞེས་པ་དང་། ཧཱུྃ་གི་སྦྱོར་བ་ཇི་བཞིན་དུ། །ཡི་གེ་ཐམས་ཅད་རྣམ་
པར་སྒོམ། །རྡོ་རྗེ་ཡི་གེ་ཧཱུྃ་དེ་ཉིད། །ཆོས་དབྱིངས་སྟུག་པོ་བསྟན་པ་ཡིན། །བྱང་ཆུབ་སེམས་གང་དེ་རྡོ་རྗེ། །རྡོ་~374~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
རྗེ་གང་ཡིན་དེ་ཉིད་ཧཱུྃ། །ཞེས་གསུངས་པའི་དོན། སེམས་རང་བཞིན་གྱི་འོད་གསལ་བ་དེ་ཉིད་མཚོན་པར་བྱེད་
པ་ཡི་གེ་ཧཱུྃ་ཡི་གེ་ལྔའི་བདག་ཉིད་དུ་གསལ་བཏབ་སྟེ། མངོན་བྱང་ལྔ་དང་རྣལ་འབྱོར་བཞི་ལ་སོགས་པས་རིམ་
པས་ལྷའི་སྐུ་ཡོངས་སུ་རྫོགས་པར་གྱུར་ཏེ། རང་བཞིན་གྱིས་འོད་གསལ་བའི་སེམས་དེ་དྲི་མ་མཐའ་དག་དང་
བྲལ་བའི་ཆོས་སྐུ་དང་། ཡེ་ཤེས་ལྔའི་བདག་ཉིད་དུ་གྲུབ་པ་ཡིན་པས་རྒྱུ་དང་། ལམ་དང་འབྲས་བུའི་རྒྱུད་རྒྱུན་
མི་ཆད་པར་གསུངས་པའི་དོན་ཚང་བ་ཡིན་ཏེ། ལང་ཀར་གཤེགས་པར་ཡང་། རྣམ་པར་ཤེས་པ་རྣམས་ཀྱི་རང་
གི་རིགས་ཀྱི་མཚན་ཉིད་འགག་པར་མི་འགྱུར་གྱི། ལས་ཀྱི་མཚན་ཉིད་གང་ཡིན་པ་དེ་ནི་འགག་གོ་ཞེས་
གསུངས་པའི་དགོངས་པའང་དེ་ཡིན་ལ། རྒྱུད་ལས། རྣམ་རྟོག་མ་རིག་ཆེན་པོ་སྟེ། །འཁོར་བའི་རྒྱ་མཚོར་ལྟུང་
བྱེད་ཡིན། །མི་རྟོག་ཏིང་འཛིན་ལ་གནས་ནས། །མཁའ་བཞིན་དྲི་མ་མེད་པར་འགྱུར། །ཞེས་གསུངས་པའི་དོན་
ཀྱང་དེ་ཡིན་ནོ། །སྦྱང་གཞི་རིགས་གཅིག་ཏུ་ངེས་པས་མཐར་ཐུག་གི་སྦྱང་འབྲས་གཅིག་ཏུ་ངེས་པའི་རྒྱུ་མཚན་
ཡང་དེ་ཡིན་ནོ། །དེ་ལས་རིགས་སྣ་ཚོགས་འཇོག་པའི་རྒྱུ་མཚན་ནི། རྒྱུ་ལ་འབྲས་བུའི་རིགས་སུ་བཞག་པ་དང་།
འབྲས་བུ་ལ་རྒྱུའི་རིགས་དང་། སྦྱང་གཞི་ལ་སྦྱོང་བྱེད་དང་། སྦྱང་བྱ་ལ་སྦྱང་འབྲས་དང་། ཡུལ་ལ་ཡུལ་ཅན་གྱི་
རིགས་སུ་བཞག་པ་ལ་སོགས་པ་རིགས་ཀྱི་དབྱེ་བ་དུ་མ་གསུངས་ཤིང་། སྤྱི་དང་བྱེ་བྲག་ལ་ཕན་ཚུན་དུ་སྦྱར་
ནས། འཕགས་པ་ལྷས་ཀྱང་སྤྱོད་པ་བསྡུས་པའི་སྒྲོན་མེར་རྒྱས་པར་གསུངས་སོ། །ཕྱོགས་ཙམ་གཅིག་ལ་ཉེ་
བར་མཚོན་ནས་སྦྱང་གཞི་གཟུགས་ཀྱི་ཕུང་པོ། སྦྱང་བྱ་གཏི་མུག་གི་དྲི་མ་རྣམ་པར་དག་པའི་སྦྱང་འབྲས་རྣམ་
སྣང་དང་མེ་ལོང་ལྟ་བུའི་ཡེ་ཤེས་བདག་གི་རིགས་ཀྱི་ལྷ་ལ་རྣམ་སྣང་གི་རིགས་བདག་གིས་རྒྱས་འདེབས་པ་ནི་
ངོ་བོ་ཉིད་ལ་ངོ་བོ་ཉིད་ཀྱིས་རྒྱས་བཏབ་པ་ཡིན་ལ། དེ་ལ་རྣམ་ཤེས་རྣམ་དག་མི་བསྐྱོད་པས་རྒྱས་བཏབ་ནས་
གཟུགས་ལ་སེམས་ཀྱི་རྒྱས་འདེབས་དང་། མི་བསྐྱོད་པའི་རིགས་བདག་རྣམ་སྣང་གི་རྒྱས་བཏབ་ན་སེམས་ལ་
གཟུགས་ཀྱིས་རྒྱས་འདེབས་དང་། དེ་བཞིན་དུ་འདུ་ཤེས་ལ་འདུ་བྱེད་འབྱུང་བ་ཡིན་པས་འདུ་བྱེད་རྣམ་དག་
དོན་ཡོད་གྲུབ་པའི་རིགས་ཀྱི་ལྷ་ལ། འདུ་ཤེས་རྣམ་དག་འོད་དཔག་མེད་ཀྱིས་རྒྱས་བཏབ་ན་འབྲས་བུ་ལ་རྒྱུའི་
རྒྱས་འདེབས་དང་། འོད་དཔག་མེད་ཀྱི་རིགས་ཀྱི་ལྷ་ལ་དོན་ཡོན་གྲུབ་པས་རྒྱས་བཏབ་ན་རྒྱུ་ལ་འབྲས་བུའི་
རྒྱས་འདེབས་དང་། སའི་སྙིང་པོ་དང་གཟུགས་རྡོ་རྗེ་མར་རྣམ་སྣང་གིས་རྒྱས་བཏབ་ན་ངོ་བོ་ཉིད་ཀྱིས་རྒྱས་
འདེབས་དང་བྱེ་བྲག་ལ་སྤྱིའི་རྒྱས་འདེབས་སུ་འགྱུར་ཏེ། མདོར་ན་གང་གིས་ཡོངས་སུ་འཛིན་པར་བྱེད་པ་དེ་ནི་
རིགས་ཀྱི་བདག་པོ་ཡིན་ལ། དེ་ཡོངས་སུ་བཟུང་བ་དེ་ནི་དེའི་རིགས་ཡིན་ཏེ། རྡོ་རྗེ་རྩེ་མོར། མགོན་དེས་
ཡོངས་སུ་བཟུང་བ་ལས། །དེའི་རིགས་ཀྱི་དཀྱིལ་འཁོར་ཡིན། །ཞེས་གསུངས་སོ། །སྦྱང་བྱ་ཉོན་མོངས་པ་~375~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དེའང་དེའི་བདག་ཉིད་ཀྱི་རིགས་ལས་མ་འདས་པའི་ཕྱིར། དེ་དང་མཐུན་པའི་ལམ་བསྒོམས་པས་དེ་ཉིད་ཀྱི་
རིགས་སུ་རྣམ་པར་དག་པ་ཡིན་ནོ། །དད་པའི་སྟོབས་བསྐྱེད་པ་ལ་འཇུག་པའི་མདོར། ཉོན་མོངས་པ་དབྱེར་
མེད་པའི་ཡེ་ཤེས་ནི་ཉོན་མོངས་ཀྱི་རང་བཞིན་གང་ཡིན་པའོ། །ཉོན་མོངས་པའི་རང་བཞིན་ལས་ཡེ་ཤེས་
གཞན་མེད་པས་དེའི་རང་བཞིན་ནི་དེ་ཉིད་ཡེ་ཤེས་ཡིན་ཏེ། ཡེ་ཤེས་དེ་ཆོས་ཐམས་ཅད་ཤེས་སོ། །ཞེས་པ་དང་།
ཉོན་མོངས་ཀྱི་རང་བཞིན་ནི་ཡེ་ཤེས་ཡིན་ཏེ་ཡེ་ཤེས་དེས་ཡེ་ཤེས་དེ་བསལ་བར་མི་བྱ་སྟེ། མཛུབ་མོའི་རྩེ་མོས་
དེ་ཉིད་ལ་མི་རེག་པ་ལྟ་བུའོ། །ཞེས་སོ། །དེ་ལྟར་རིགས་དང་རིགས་བདག་གི་རྣམ་པར་བཞག་པ་ལེགས་པར་
ཁོང་དུ་ཆུད་ནས་བསྐྱེད་རིམ་སྒོམ་པའི་མཐར་ཐུག་འབྲས་བུ་རིགས་བདག་དང་བླ་མ་དབྱེར་མེད་དུ་འཁྱེར་ཤེས་
པ་དེ་བསྐྱེད་རིམ་སངས་རྒྱས་ཀྱི་ལམ་དུ་འགྱུར་བ་ཡིན་ནོ། །དེ་འདྲའི་རྟེན་འབྲེལ་ཟབ་མོའི་གནད་ལ་རྟོགས་
པའི་རིགས་འཆོལ་བ་ལ་མཆོག་དང་ཐུན་མོང་གི་དངོས་གྲུབ་མི་འབྱུང་སྟེ། རྒྱུད་ལས། རིགས་འཆོལ་སྒོམ་པའི་
སྦྱོར་བ་ཡིས། །དངོས་གྲུབ་མེད་ཅིང་སྒྲུབ་པོའང་མེད། །ཅེས་གསུངས་སོ། །ལྭ་བ་པས་མཛད་པ་ཡིན་ཟེར་བའི་
བདེ་མཆོག་གི་ཡིག་སྣར། ཤར་གྱི་དུར་ཁྲོད་བརྒྱ་བྱིན་གླང་པོ་ཆེའི་སྟེང་ན་འདུག་པའི་མདུན་དེར་སེང་གེའི་ཁྲི་
ལ་བླ་མ་བཞུགས་པར་སྒོམ་པ་ཡིན། ཞེས་པ་དང་། དཀྱིལ་འཁོར་གྱི་སྒོ་ནང་དུ་ལྷ་རྣམས་ཀྱི་ཟུར་གཅིག་ཏུ་བླ་
མ་བཞུགས་པར་བསྒོམ་ཞིང་། གཙོ་བོའི་རིགས་བདག་ཏུ་མི་སྒོམ་ཟེར་བ་ལ་སོགས་འཁྲུལ་པའི་ཟེར་ཚུལ་མང་
པོ་སྣང་སྟེ། ལམ་གྱི་གནད་ཆེ་ས་ནས་བཅོས་པས་ལམ་ཟབ་མོ་བླ་མའི་རྣལ་འབྱོར་ཉམས་སུ་ལེན་པའི་བསྟན་
པ་བཤིག་པ་ཡིན་ནོ། །
བཞི་པ་ནི། ཡོད་པའི་དགེ་བ་ཞེས་བྱ་བ། །ཆོས་ཀྱི་དབྱིངས་ལས་བསམས་ན་ནི། །དེ་ནི་བསྔོ་བའི་རྒྱུར་
བྱེད་པ། །དམིགས་པ་མེད་པ་ཆོས་ཀྱི་དབྱིངས། །དམིགས་པའི་དགེ་བར་འགྱུར་པས་ན། །དགེ་བ་དུག་དང་
བཅས་པར་འགྱུར། །འདི་ཡང་གནད་རྣམས་བཅོས་པར་དོགས། །ཞེས་པ། བདག་དང་འཁོར་འདས་ཐམས་
ཅད་ཀྱིས་དུས་གསུམ་དུ་བསགས་པ་དང་ཡོད་པའི་དགེ་བ་ཞེས་དྭགས་པོ་ལྷ་རྗེས་ཐོག་མར་བཀོད་ནས་དེའི་
རྗེས་སུ་འབྲང་བ་རྣམས་ཆོས་དབྱིངས་རང་བཞིན་གྱིས་རྣམ་དག་བསྔོ་རྒྱུར་བྱེད་པ་ནི། དམིགས་མེད་ཀྱི་དེ་
བཞིན་ཉིད་དམིགས་བཅས་དེ་བཞིན་ཉིད་ཡོད་པའི་དགེ་བར་བསྒྱུར་ནས་བསྔོས་པས་བསྔོ་བའི་ཆོ་ག་དུག་དང་
བཅས་པར་འགྱུར་རོ། །ཞེས་ཤེར་ཕྱིན་གྱི་མདོ་ལས་གསལ་བར་གསུངས་སོ། །འདི་ལ་འགའ་ཞིག་བྱང་ཆུབ་ཏུ་
སེམས་མ་བསྐྱེད་པའི་སྔོན་དུ་དམ་པའི་ཆོས་ཐོས་པ་དང་། སྐུ་གསུང་ཐུགས་ཀྱི་རྟེན་མཐོང་བ་དང་། རེག་པ་དང་།
རྒྱལ་བ་སྲས་བཅས་ཀྱི་མཚན་དང་སྙིང་པོ་ཐོས་པ་རྣམས་སེམས་བརྒྱུད་ལ་སངས་རྒྱས་ཀྱི་ས་བོན་བཟང་པོ་~376~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཐེབས་པར་གསུངས་ཤིང་། དེ་འདྲ་བསྐལ་པ་མང་པོའི་སྔོན་རོལ་དུ་ཡོད་པའི་ཕྱིར། དེ་རྣམས་བླ་ན་མེད་པའི་
བྱང་ཆུབ་ཏུ་བསྔོ་བས་རྒྱས་བཏབ་ན་ཆུད་མི་ཟར་གསུངས་པས་དེ་ལ་དགོངས་པ་ཡིན་ནོ། །ཞེས་འདོད་པའང་
ཡོད་དེ། དེ་ཙམ་ལ་ནི་འགལ་བ་མེད་དོ། །མཚན་འཛིན་གྱི་དུག་དང་བཅས་པའི་བསྔོ་བ་བྱས་ནའང་། ཐེག་པ་
ཆེན་པོའི་བསྔོ་བ་རྣམ་དག་གནད་བཅོས་པའི་ཉེས་པར་འགྱུར་རོ། །
ལྔ་པ་ནི། དེ་བཞིན་གཏུམ་མོ་སྒོམ་པ་དང་། །ཕྱག་རྒྱ་ཆེན་པོ་ལ་སོགས་པ། །དམ་ཚིག་དང་ནི་སྡོམ་པ་ཡི། །གནད་
རྣམས་བཅོས་པ་མང་ཡོད་ཀྱི། །གསང་སྔགས་ཡིན་ཕྱིར་འདིར་མ་བཤད། །ཅེས་པ། རྣལ་འབྱོར་བླ་མེད་ཀྱི་
དབང་གཉིས་པའི་ལམ་རྩ་རླུང་དང་གཏུམ་མོ་སྒོམ་པ་དང་། དབང་བཞི་པའི་ལམ་ཕྱག་རྒྱ་ཆེན་པོ་སྒོམ་པ་དང་།
དབང་བཞི་སོ་སོ་དང་འབྲེལ་བའི་དམ་ཚིག་དང་། སྡོམ་པའི་གནས་རྩ་བ་དང་ཡན་ལག་གི་སྲུང་མཚམས་དང་།
སྲུང་བའི་ཚུལ་མང་པོ་བཅོས་ནས་ལྕི་བ་རྣམས་ཡངས་པ་དང་། ཉེས་མེད་ཉེས་པར་ངོས་འཛིན་པ་ལ་སོགས་
གནད་འཕྱུགས་པའི་ཚུལ་ཤིན་ཏུ་མང་མོད་ཀྱི། འགའ་ཞིག་བཤད་ཅིང་། འགའ་ཞིག་གསང་སྔགས་ཀྱི་སྦས་
དོན་ཡིན་པས་འདིར་གསལ་བར་མ་བཤད་དེ། གསང་སྔགས་ཉམས་སུ་ལེན་པ་རྣམས་ཀྱིས་བླ་མ་མཁས་པའི་
གསུང་བཞིན་དུ་བླང་དོར་མ་ནོར་བར་བྱའོ། །
བཞི་པ་ལ་གཉིས། ཆོས་ཀྱི་རྩ་བ་ངོས་བཟུང་བ་དང་། དེ་ལྟར་བཅོས་པའི་ཚུལ་ལོ། །དང་པོ་ནི། ཆོས་
རྣམས་ཀུན་གྱི་རྩ་བ་ནི། །སྟོང་ཉིད་སྙིང་རྗེའི་སྙིང་པོ་ཅན། །ཐབས་དང་ཤེས་རབ་ཟུང་འཇུག་ཏུ། །མདོ་རྒྱུད་
ཀུན་ལས་རྒྱལ་བས་གསུངས། །ཞེས་པ། མདོ་སྡུད་པ་ལས། དེ་དག་ཐབས་ཀྱི་ཡོན་ཏན་ཀྱིས་ཟིན་ན། །མཆོག་
ཏུ་རྨད་བྱུང་བདེ་གཤེགས་བྱང་ཆུབ་མྱུར་དུ་རེག །ཅེས་པ་དང་། ག་ཡ་གོ་རིའི་མདོར། བྱང་ཆུབ་སེམས་དཔའ་
ལམ་འདི་གཉིས་དང་ལྡན་པ་ནི་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་
པར་འཚང་རྒྱའོ། །གཉིས་གང་ཞེ་ན། ཐབས་དང་ཤེས་རབ་འབྲེལ། ཞེས་པ་དང་། ཕལ་པོ་ཆེར། འདི་ལྟ་སྟེ།
བྱི་ལའི་མིག་གིས་བལྟས་པ་ཙམ་གྱིས་བྱི་བ་ཐམས་ཅད་འབྱེར་རོ། །དེ་བཞིན་དུ་བྱང་ཆུབ་སེམས་དཔའ་ཐམས་
ཅད་མཁྱེན་པ་ཉིད་དུ་སེམས་བསྐྱེད་པའི་ལྷག་པའི་བསམ་པའི་སྦྱོར་བ་ཙམ་གྱིས་ལས་དང་ཉོན་མོངས་པ་
ཐམས་ཅད་འབྱེར་བར་འགྱུར་རོ། །འདི་ལྟ་སྟེ། སེང་གེའི་རྒྱུས་པ་ལ་རྒྱུད་དུ་བྱས་པའི་པི་ཝང་གི་སྒྲས་ནི་པི་ཝང་
ཐམས་ཅད་ཀྱི་རྒྱུད་ཆད་དོ། །དེ་བཞིན་དུ་བྱང་ཆུབ་སེམས་དཔའི་སྟོང་པ་ཉིད་ཀྱི་སྒྲས་ཉོན་མོངས་པ་ཐམས་ཅད་
ཟད་པར་བྱེད་དོ། །ཞེས་པ་དང་། རྒྱུད་ལས་ཀྱང་། སྟོང་ཉིད་སྙིང་རྗེ་དབྱེར་མེད་སྔགས་ཀྱི་ཐེག་པའི་རྩ་བར་
ཡང་དང་ཡང་དུ་གསུངས་པའི་ཕྱིར། ཐེག་པ་ཆེན་པོའི་ཆོས་སྔགས་ཕ་རོལ་ཏུ་ཕྱིན་པ་ཐམས་ཅད་ཀྱི་ཐོག་མའི་~377~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
རྩ་བ་ཡང་ཀུན་རྫོབ་དང་དོན་དམ་པའི་བྱང་ཆུབ་སེམས་ཡིན་ལ། བར་གྱི་ཉམས་ལེན་ཡང་སྟོང་ཉིད་སྙིང་རྗེའི་
སྙིང་པོ་ཅན་གྱི་ཐབས་ཤེས་ཟུང་འཇུག་ཡིན་ཅིང་། མཐར་ཐུག་གི་འབྲས་བུའང་སྟོང་ཉིད་སྙིང་རྗེའི་ཟུང་མཇུག་
ཡིན་ཏེ། བརྟག་པ་གཉིས་པར། ཧེ་ནི་སྙིང་རྗེ་ཆེན་པོ་སྟེ། །བཛྲ་ཤེས་རབ་བརྗོད་པར་བྱ། །ཞེས་གསུངས་སོ། །མདོ་
སྡུད་པར། དཔེར་ན་མི་འགའ་གཡང་ས་ཆེན་པོར་འདུག་བྱེད་ཅིང་། །ལག་པ་གཉིས་ཀས་གདུགས་གཉིས་
འཛིན་ཅིང་ནམ་མཁའ་ལ། །མཆོང་བར་བྱེད་ཅིང་གཡང་ས་ཆེན་པོར་ལུས་བོར་ན། །ལྟུང་བར་མི་འགྱུར་ཇི་སྲིད་
དེར་ནི་འགྲོ་བར་འགྱུར། །དེ་བཞིན་བྱང་ཆུབ་སེམས་དཔའ་མཁས་པ་སྙིང་རྗེ་གནས། །ཐབས་དང་ཤེས་རབ་
གཉིས་ཀྱི་གདུགས་ནི་ཡོངས་བཟུང་སྟེ། །ཆོས་རྣམས་སྟོང་པ་མཚན་མེད་སྨོན་པ་མེད་རྟོག་ཅིང་། །མྱ་ངན་
འདས་ལ་རེག་པ་མེད་པར་ཆོས་ཀྱང་མཐོང་། །ཞེས་གསུངས་སོ། །
གཉིས་པ་ནི། ལ་ལ་སྤྲོས་བྲལ་རྐྱང་པ་ནི། །དཀར་པོ་ཆིག་ཐུབ་ཡིན་ཞེས་ཟེར། །འདི་ཡང་གནད་རྣམས་
བཅོས་པར་དོགས། །ཞེས་པ། ལས་རྒྱུ་འབྲས་ལ་མི་གུས་ཤིང་སྤྲོས་བྲལ་སྟོང་པའི་ཁ་འཛིན་པ་ལ་ལ། སྤྲོས་པའི་
མཐའ་བཞི་དང་བྲལ་བའི་སྟོང་པ་ཉིད་རྟོགས་པ་ནི་ལམ་གྱི་གྲོགས་གཞན་ཉམས་སུ་ལེན་པ་ལ། མ་ལྟོས་པའི་
ཆོས་དཀར་པོ་གཅིག་ཐུབ་བྱ་བ་ཡིན་ནོ། །ཞེས་ཟེར་རོ། །འདི་ཡང་ཐབས་ཁྱད་དུ་བསད་པའི་ལྟ་བ་ཡིན་པས་
ཐེག་པ་ཆེན་པོའི་ཆོས་ཐབས་མཁས་ཁྱད་པར་ཅན་གྱི་སྒོ་ནས་ཐེག་དམན་གྱི་ལམ་ལས་མཆོག་ཏུ་གྱུར་པའི་
གནད་མ་གོ་བའི་སྐྱོན་ཆེན་པོ་ཡིན་ནོ། །ཕལ་པོ་ཆེ། འདི་ལྟར་བྱང་ཆུབ་ཀྱི་སེམས་ཉམས་པར་འགྱུར་བའི་དགེ་
བའི་རྩ་བ་ཐམས་ཅད་ནི་བདུད་ཀྱི་ལས་སུ་རིག་པར་བྱའོ། །ཞེས་གསུངས་སོ། །
གསུམ་པ་ནི། གནད་རྣམས་མིན་པའི་ཆོས་གཞན་འགའ། །མ་ཚང་བ་དང་ལྷག་པ་དང་། །ཅུང་ཟད་
འཁྲུལ་པར་གྱུར་ན་ཡང་། །ཉེས་པ་ཆེན་པོ་བསྐྱེད་མི་ནུས། །ཆོས་ཀྱི་གནད་རྣམས་བཅོས་གྱུར་ན། །ཆོས་གཞན་
བཟང་ཡང་འཚང་མི་རྒྱ། །ཞེས་པ། ཐེག་པ་རང་རང་གི་ཆོས་ལུགས་ལ་བྱང་ཆུབ་སྒྲུབ་པའི་ལམ་གྱི་གནད་ཉན་
ཐོས་ཀྱི་ལམ་གྱི་གཞུང་ཤིང་། སོ་སོར་ཐར་པའི་སྡོམ་པ་རྣམ་པར་དག་པ་ལ་བརྟེན་ནས་འཁོར་བའི་ཆོས་རྣམས་
བདག་མེད་པར་སྒོམ་པ་དང་། ཕ་རོལ་ཏུ་ཕྱིན་པའི་གནད་གཞན་དོན་དུ་སངས་རྒྱས་སྒྲུབ་པའི་སེམས་བསྐྱེད་ལ་
བརྟེན་ནས་སྟོང་ཉིད་སྙིང་རྗེ་ཟུང་འཇུག་ཏུ་སྒྲུབ་པ་དང་། རྡོ་རྗེ་ཐེག་པའི་ལམ་གྱི་གནད་དམ་ཚིག་དང་སྡོམ་པ་
རྣམ་དག་གཞིར་བཟུང་ནས་དབང་དང་འབྲེལ་པའི་རིམ་གཉིས་ཀྱི་རྣལ་འབྱོར་རྒྱུད་དང་མཐུན་པར་ཉམས་སུ་
ལེན་ཤེས་ན་དེ་ལས་གཞན་པའི་ལམ་གྱི་ཡན་ལག་རྣམས་སངས་རྒྱས་ཀྱིས་གསུང་པ་བཞིན་སྒྲུབ་པར་མ་ནུས་
པ་དང་། ལག་ལེན་ནོར་བ་ཅུང་ཟད་བྱུང་ཡང་མཐར་ཐུག་གི་འབྲས་བུ་ལ་བར་དུ་གཅོད་པའི་ཉེས་པ་ཆེན་པོ་~378~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བསྐྱེད་པར་མི་ནུས་ཤིང་། བཤགས་བསྡོམ་བྱས་པ་ཙམ་གྱིས་ཀྱང་འདག་པར་ནུས་སོ། །ལམ་གྱི་གནད་ཆེ་ས་
ནས་བཅོས་ཤིང་འཁྲུལ་ན་འབྲས་བུ་མི་འབྱུང་སྟེ། དཔེར་ན་ཉན་ཐོས་ཀྱི་ཐེག་པར་སོ་སོར་ཐར་པ་དང་འགལ་
བའི་ཆང་འཐུང་བ་དང་ཕྱི་དྲོ་ཟ་བ་དང་། གསོག་འཇོག་བྱེད་པ་ལ་སོགས་པའི་ལྟུང་བས་མ་གོས་པར་བསྲུངས་
ཀྱང་བདག་འཛིན་མ་སྤངས་ན་འཁོར་བ་ལས་མི་གྲོལ་བ་བཞིན་དུ། ཐེག་པ་ཆེན་པོའི་ལམ་ལ་ཡང་། དཀོན་
མཆོག་མཆོད་པ་དང་སྦྱིན་པ་གཏོང་བ་ལ་སོགས་ལེགས་པར་བསྒྲུབས་ཀྱང་། འགྲོ་བ་མཐའ་དག་སྡུག་བསྔལ་
ལས་སྐྱོབ་པར་འདོད་པའི་སྙིང་རྗེ་ཆེན་པོ་དང་མཚུངས་ལྡན་གྱི་བྱང་ཆུབ་ཀྱི་སེམས་དང་། ཆོས་ཐམས་ཅད་རང་
བཞིན་གྱིས་སྤྲོས་པ་དང་བྲལ་བའི་དེ་བཞིན་ཉིད་དུ་ཤེས་པའི་ལྟ་བ་དང་བྲལ་ན་འཚང་མི་རྒྱ་ཞིང་། དེའི་སྟེང་དུ་
རྡོ་རྗེ་ཐེག་པ་ལ་སྨིན་བྱེད་དབང་གི་སྐབས་སུ་ཆོ་གའི་ཆ་ལག་དབང་རྫས་དང་རྗེས་གནང་རེ་ཙམ་མ་ཚང་བས་
ཉེས་པ་ཆེན་པོ་མི་བསྐྱེད་ནའང་། དབང་གི་སྐབས་དོན་ལེགས་པར་ངོ་མ་འཕྲོད་ན་གོ་མི་ཆོད་ཅིང་།
བསྐྱེད་རིམ་བསྒོམ་པའི་ཚེ་དག་སྦྱོར་མི་ཤེས་པའི་རྒྱན་ཕྱག་མཚན་ཟང་ཟིང་མང་པོ་སྒོམ་པ་དང་། གཏུམ་མོ་དང་
རླུང་སྦྱོར་ལ་སོགས་ཕྱག་རྒྱ་ཆེན་པོའི་ཡེ་ཤེས་ཀྱི་གྲོགས་སུ་མི་འགྱུར་བའི་དྲོད་བསྐྱེད་པ་ཙམ་གྱི་ཉམས་ལེན་ནི་
འཚང་རྒྱ་བའི་ལམ་དུ་མི་འགྱུར་ཏེ། གནད་གལ་ཆེ་བ་རྣམས་མ་ཚང་བའི་ཕྱིར་རོ། །
དཔེར་ན་འགྲོ་བའི་སྲོག་རྩ་དང་། །ལྗོན་ཤིང་རྣམས་ཀྱི་རྩ་བ་དང་། །ས་བོན་གྱིས་ནི་སྐྱེས་པ་དང་། །ཐགས་
རྣམས་ཀྱི་ནི་སྲོག་ཤིང་དང་། །བཅུད་ལེན་པ་ནི་རྩ་བ་དང་། །དབང་པོ་རྣམས་ཀྱི་གནད་རྣམས་ནི། །འཕྱུགས་ན་
སྒྲུབ་ཏུ་མི་རུང་བཞིན། །ཞེས་པ། འགྲོ་བའི་ལུས་ཀྱི་མིག་དང་རྣ་བ་ལ་སོགས་པའི་དབང་པོ་ལ་སྐྱོན་མ་ཞུགས་
ཀྱང་སྲོག་རྩ་ཆད་ན་དབང་པོ་ཐམས་ཅད་ཀྱིས་དོན་བྱེད་མི་ནུས་པ་དང་། ལྗོན་ཤིང་གི་ཡལ་ག་ལོ་འབྲས་ཡོད་
ཀྱང་རྩ་བ་བཅད་པ་ལྟ་བུ་དང་། ས་བོན་གྱི་སྐྱེ་ས་ནས་ཀྱི་བརློང་དང་འབྲས་ཀྱི་ཤུན་པ་ཉམས་པ་ལྟ་བུ་དང་།
ཐགས་ཀྱི་སྲོག་ཤིང་བཏོན་ན་སྣལ་མ་འཛིངས་པས་འཐག་ཏུ་མི་རུང་བ་དང་། བཅུད་ལེན་སྒྲུབ་པའི་རྩ་བ་སྨན་
དངུལ་ཆུ་དང་། དབང་པོ་ནང་དུ་ཡན་ལག་གི་སྨན་ཀྱང་ནུས་པ་མི་འབྱུང་བ་དང་། མིག་དང་རྣ་བ་ལ་སོགས་པའི་
རྩ་བ་ཉམས་ན་ཕྱི་ནས་མིག་སྨན་བྱུགས་པ་ལ་སོགས་པས་གསལ་བར་བྱེད་མི་ནུས་པ་བཞིན་དུ། དེ་བཞིན་ཆོས་
ཀྱི་གནད་འཕྱུགས་ན། །ལེགས་ལེགས་འདྲ་ཡང་འབྲས་བུ་མེད། །དེས་ན་ལག་ལེན་འཁྲུལ་ཀྱང་བླ། །གནད་
རྣམས་འཁྲུལ་མེད་དཔྱད་དགོས་སོ། །ཞེས་པ། གོང་དུ་དཔེ་དོན་སྦྱར་ནས་བསྟན་པ་ལྟར་ཐེག་པ་རང་རང་གི་
གནད་འགག་ཆེ་ས་ནས་འཕྱུགས་ན་ཆ་ལག་ཕྲ་མོ་རྣམས་ཀྱི་བླང་དོར་བྱེད་ཚུལ་ལེགས་ལེགས་འདྲ་ཡང་འདོད་
པའི་འབྲས་བུ་མི་འབྱུང་བས་འབད་པ་དོན་མེད་ཡིན་ནོ། །དེས་ན་རྫོགས་པའི་སངས་རྒྱས་ཀྱིས་གསུངས་པ་~379~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མཐའ་དག་ཉམས་སུ་ལེན་པ་མ་གྲུབ་ནའང་། གནད་ཆེ་བ་རྣམས་མ་འཁྲུལ་བ་དང་ཚང་བར་ཉམས་སུ་ལེན་པ་
ལ་འབད་པར་བྱའོ། །
གཉིས་པ་ལ་བཞི་སྟེ། བདུད་ཀྱི་སྤྲུལ་པས་ཆོས་ལོག་སྟོན་ཚུལ་གོ་བདེར་བཤད་པ། སྔོན་གྱི་བྱུང་ཚུལ་
གྱི་གཏམ་དཔེར་བཀོད་པ། ཆོས་ཀྱིས་ཁ་བསྒྱུར་བའི་ཆོས་ལོག་གིས་སླུ་བའི་དཔེ་དགོད་པ། འགག་བསྡུས་ཏེ་
གནད་ལ་ནོར་བའི་ཆོས་བཟུང་བྱར་གདམས་པའོ། །
དང་པོ་ནི། དེ་ལ་གནད་རྣམས་འཆོས་པའི་བདུད། །ལ་ལ་སངས་རྒྱས་དངོས་སུ་སྟོན། །ཁ་ཅིག་མཁན་
པོ་སློབ་དཔོན་དང་། །བླ་མའི་ཆ་ལུགས་འཛིན་པ་དང་། །ཕ་མ་འམ་ཉེ་དུའི་ཆ་ལུགས་ཀྱིས། །སེམས་ཅན་
རྣམས་ནི་སླུ་བར་བྱེད། །ཅེས་པ། མདོ་ལས། རིན་ཆེན་ཆོས་ཀྱང་དཀོན་ལ་རྟག་ཏུ་འཚེ་བའང་མང་། །ཞེས་
གསུངས་པ་ལྟར་དམ་པའི་ཆོས་བྱེད་པར་འདོད་པའི་གང་ཟག་ལ་བདུད་ཀྱི་ཀླག་ཚོལ་བའི་ཚུལ་གཅིག་ཏུ་མ་
ངེས་ཏེ། ལ་ལ་རྫོགས་པའི་སངས་རྒྱས་དངོས་ཀྱི་གཟུགས་བརྙན་བསྟན་ནས་འདས་མ་འོངས་ལུང་སྟོན་པ་དང་།
གཞན་དུ་མ་གྲགས་པའི་ཟབ་ཆོས་འཆད་པ་དང་། བསླབ་སྡོམ་འབོགས་པའི་མཁན་པོའི་གཟུགས་དང་། ཡོན་
ཏན་སློབ་པའི་སློབ་དཔོན་གྱི་གཟུགས་དང་། དབང་དང་གདམས་ངག་སྟེར་བའི་བླ་མའི་གཟུགས་དང་། འཇིག་
རྟེན་འདིའི་ཕ་མ་དང་སྤུན་དང་སྲིང་མོ་དང་གཉེན་དང་སྣག་གི་གཉེན་མཚམས་ཀྱི་ཆ་ལུགས་བཟུང་ནས་སླུ་བར་
བྱེད་དོ། །
འགའ་ཞིག་རྩུབ་པོར་སྨྲ་བྱེད་ཅིང་། །སྡིགས་པའི་ཚུལ་གྱིས་བསྒྱུར་བར་བྱེད། །ལ་ལ་འཇམ་པོར་སྨྲ་
བྱེད་ཅིང་། །བྱམས་པའི་ཚུལ་གྱིས་བསླུ་བར་བྱེད། །ལ་ལ་སངས་རྒྱས་གསུངས་པའི་ལུང་། །ཕྱིན་ཅི་ལོག་ཏུ་
བཤད་ནས་བསྒྱུར། །ཞེས་པ། བར་དུ་གཅོད་པའི་བགེགས་འགའ་ཞིག །ཆོས་ལུགས་འདི་ལ་མི་འཇུག་ན་
ཕྱོགས་འདིར་མ་འདུག་གཅིག་ཚར་གཅད་པར་བྱའོ་ཞེས་སྡིགས་པ་དང་། འགའ་ཞིག་གདམས་པ་འདི་འཕྲལ་
དང་ཡུན་དུ་ཕན་པ་དང་བདེ་བའི་རྒྱུར་འགྱུར་རོ། །ཞེས་བྱམས་པའི་ཚུལ་དང་། ལ་ལ་མདོ་རྒྱུད་ཀྱི་ལུང་གི་
དགོངས་པ་དོན་གཞན་དུ་བསྒྱུར་ནས་ནོར་བར་འཆད་པ་དང་། ལ་ལ་རིགས་པ་བཟང་པོ་ལ། །ངན་པ་མིན་
ཞེས་བཤད་ནས་བསྒྱུར། །ལ་ལ་རིགས་པ་ངན་པ་ལ། །བཟང་པོ་ལྟ་བུར་བཅོས་ནས་བསྒྱུར། །ལ་ལ་ཟས་ནོར་
ཅི་འདོད་པའི། །རྔན་པ་བྱིན་ནས་ཆོས་ལོག་སྟོན། །ཞེས་པ། གསུང་རབས་ཀྱི་དོན་གཏན་ལ་འབེབས་པའི་
གཏན་ཚིགས་བཟང་པོ་རྣམས་བསྒྱུར་ནས་ངན་པར་འཆད། ངན་པ་རྣམས་བཟང་པོ་ལྟར་བཅོས་ནས་སྟོན་པ་
དང་། ལ་ལ་འཁོར་མང་པོ་དང་ལྡན་པའི་སྐྱེ་བོ་མཐུ་དང་ལྡན་པ་ལ་ཟས་བཟང་པོ་དང་ནོར་ཡིད་དུ་འོང་བའི་~380~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འབུལ་བ་དང་། གཏམ་སྙན་པོ་སོགས་ཀྱིས་བྲིད་ནས་ཆོས་ལོག་བསྟན་པ་འཛིན་དུ་འཇུག་པ་དང་།
ལ་ལ་ལུས་དང་སེམས་ལ་ནི། །ཏིང་འཛིན་ཅུང་ཟད་བསྐྱེད་ནས་ཀྱང་། །དེ་ལ་ཡིད་ཆེས་སྐྱེས་པ་དང་། །ལོག་
པའི་ཆོས་རྣམས་བསྟན་ནས་བསླུ། །ལ་ལ་མངོན་པར་ཤེས་པ་དང་། །རྫུ་འཕྲུལ་ཅུང་ཟད་བསྟན་ནས་ཀྱང་། །བླུན་
པོ་ཡིད་ཆེས་བསྐྱེད་ནས་ནི། །ཕྱིས་ནས་ཆོས་ལོག་སྟོན་པར་བྱེད། །ཅེས་པ། བདུད་རིགས་ཀྱི་འབྱུང་པོ་ལ་ལས་
སློབ་མའི་ལུས་ཡངས་པ་དང་། བར་སྣང་ལ་གནས་པར་ནུས་པ་དང་། མེས་མི་ཚིག་པ་དང་། ཆུས་མི་འབྱིང་པ་
ལ་སོགས་པའི་ཡོན་ཏན་དང་། སེམས་ལ་བདེ་བ་དང་གནས་པའི་ཏིང་ངེ་འཛིན་བཟང་པོ་འདྲ་བ་བསྐྱེད་ནས་
ལོག་པའི་ཆོས་ལ་ཡིད་ཆེས་པའི་རྒྱུ་མཚན་ལྟར་སྣང་གིས་བསླུས་ཏེ་ལོག་པའི་ལམ་ལ་སྦྱོར་བ་དང་། བདུད་
རིགས་ཀྱི་བགེགས་ལ་ལས་འདས་མ་འོངས་དང་གཞན་གྱི་སེམས་ཤེས་པ་དང་། གཟུགས་སྣ་ཚོགས་སུ་བསྒྱུར་
བ་ལ་སོགས་པའི་ཆོ་འཕྲུལ་གྱིས་གང་ཟག་བཟང་པོར་ཡིན་པར་སྐྱེ་བོ་བླུན་པོ་ཡིད་ཆེས་བསྐྱེད་པའི་རྗེས་སུ་
ཆོས་ཕྱིན་ཅི་ལོག་ནས་དར་བར་བྱེད་པ་དང་།
ལ་ལ་ང་ཡིས་འདི་ལྟར་བསྒོམས། །དེ་ལ་རྟོགས་པ་འདི་སྐྱེས་པས། །ཁྱོད་ཀྱང་འདི་ལྟར་གྱིས་ཤིག་ཅེས། །རང་
གི་ཉམས་མྱོང་ཡིན་པ་ཡི། །ཚུལ་དུ་བྱས་ནས་ལོག་པར་འཆོས། །ཞེས་པ། བདུད་ཀྱིས་སེམས་བསྒྱུར་བའི་གང་
ཟག་བརྫུན་བརླབ་པོ་ཆེ་སྨྲ་བ་ཆོས་ཟབ་མོ་འདི་ང་ཡིས་ཞག་འགའ་ཙམ་ཉམས་སུ་བླངས་པས་སེམས་ལ་ཉམས་
དང་རྟོགས་པ་ཕུལ་དུ་ཕྱིན་པ་འདི་དང་འདི་ལྟ་བུ་སྐྱེས་སོ། །ཁྱོད་ཀྱིས་འདི་ལྟར་ཉམས་སུ་ལོངས་ཤིག །རིང་པོ་
མི་ཐོག་པར་དངོས་གྲུབ་ཐོབ་པར་འགྱུར་རོ། །ཞེས་རང་གི་རྒྱུད་ལ་སྐྱེས་པའི་ཚུལ་དུ་བཅོས་ནས་ལྟ་སྒོམ་སྤྱོད་པ་
ཕྱིན་ཅི་ལོག་ཆོས་མང་པོ་བསྟན་ཏེ་དར་བར་བྱས་ནས་དམ་པའི་ཆོས་འཇིག་པའི་བདུད་ལས་མང་དུ་འབྱུང་ངོ་། །
མདོར་ན་སངས་རྒྱས་གསུང་རབ་དང་། །ཕལ་ཆེར་མཐུན་པར་སྟོན་ན་ཡང་། །གནད་རྣམས་ལོག་པར་
སྟོན་པའི་ཆོས། །ལེགས་ལེགས་འདྲ་བར་སྟོན་ན་ཡང་། །བདུད་ཀྱི་བྱིན་བརླབས་ཡིན་ནོ་ཞེས། །མདོ་རྒྱུད་ཀུན་
ལས་གསལ་བར་གསུངས། །ཞེས་པ། སྐྱེ་བོ་ཕལ་པ་རྣམས་དད་ཅིང་འདུན་པར་བྱེད་པའི་ཆོས་སྙིང་རྗེ་ཆེ་བ་
དང་། སྦྱིན་གཏོང་ལ་སྤྲོ་བ་དང་། འཁོར་བ་ལ་ཉེ་རིང་ཆུང་བ་ལ་སོགས་སངས་རྒྱས་ཀྱི་གསུང་དང་མཐུན་པའི་
རྣམ་ཐར་བཟང་པོ་སྟོན་ཀྱང་། དམ་པའི་ཆོས་ཀྱི་གནད་ཟབ་མོ་ཅུང་ཟད་བཅོས་ཏེ། ཕལ་ཆེར་སངས་རྒྱས་ཀྱི་
གསུང་དང་མཐུན་པའི་ཆོས་ཁྱད་འཕགས་ལྟ་བུར་སྣང་བ་དེ་རྣམས་བདུད་ཀྱི་བྱིན་བརླབས་ཡིན་ནོ་ཞེས་མདོ་
རྒྱུད་ཀུན་ལས་གསུངས་པས་ཤེས་པར་བྱ་སྟེ་བདུད་ལས་ཀྱི་དབང་དུ་མ་སོང་བར་བྱའོ། །འཕགས་པ་བརྒྱད་
སྟོང་པར། རབ་འབྱོར། མདོ་སྡེ་དང་དེ་དག་ཏུ་སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པ་དག་~381~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བཤད་མོད་ཀྱི། དེ་ལས་བྱང་ཆུབ་སེམས་དཔའ་སེམས་དཔའ་ཆེན་པོའི་ཐབས་ལ་མཁས་པ་དག་མ་བསྟན་ཏོ། །དེ་
ལ་བྱང་ཆུབ་སེམས་དཔའ་གང་ཐབས་ལ་མཁས་པའི་ཡེ་ཤེས་ཀྱི་བྱེ་བྲག་མངོན་པར་མི་ཤེས་པ་དེ་དག་ནི་ཤེས་
རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་བཏང་བར་སེམས་ཏེ། དེ་དག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་
བཏང་ནས་ཉན་ཐོས་དང་རང་སངས་རྒྱས་ཀྱི་ཐེག་པ་དང་ལྡན་པའི་མདོ་སྡེ་དག་ལས་ཐབས་ལ་མཁས་པ་
བཙལ་བར་སེམས་ཏེ། རབ་འབྱོར་འདི་ཡང་བྱང་ཆུབ་སེམས་དཔའ་སེམས་དཔའ་ཆེན་པོས་བདུད་ཀྱི་ལས་སུ་
རིག་པར་བྱའོ། །ཞེས་པ་དང་། ཕལ་པོ་ཆེར། མངོན་པར་ཆགས་པའི་ཕྱིར་ཕུང་པོའི་བདུད་དང་། ཀླགས་སུ་
གྱུར་པའི་ཕྱིར་ཉོན་མོངས་པའི་བདུད་དང་། སྒྲིབ་པའི་ཕྱིར་ལས་ཀྱི་བདུད་དང་། སློང་པའི་ཕྱིར་སེམས་དཔའི་
བདུད་དང་། སྐྱེས་པ་དང་བྲལ་བར་བྱེད་པ་ཙམ་གྱི་བདུད་དང་། གཡོ་བ་དང་རློམ་པ་དང་འགྱུར་བ་དང་བག་
མེད་པར་སྤྱོད་པ་ལྷའི་བུའི་བདུད་དང་། དེ་ལ་ཞེན་པའི་ཕྱིར་དགེ་བའི་རྩ་བའི་བདུད་དང་། རོ་མྱང་བར་བྱེད་
པའི་ཕྱིར་ཏིང་ངེ་འཛིན་གྱི་བདུད་དང་། གཟུགས་བརྙན་གྱི་ཕྱིར་དགེ་བའི་བཤེས་གཉེན་གྱི་བདུད་དང་། ལས་
མངོན་པར་མི་སྒྲུབ་པའི་ཕྱིར་ཆོས་ཀྱི་དབྱིངས་ཀྱི་ཡེ་ཤེས་ཁོང་དུ་ཆུད་པའི་བདུད་དེ། ཀྱེ་རྒྱལ་བའི་སྲས་དག་
བདུད་ཀྱི་ལས་འདི་རྣམས་ཡོངས་སུ་ཤེས་ནས་སྤང་བའི་ཕྱིར་བརྩོན་པར་བྱའོ། །ཞེས་པ་ལ་སོགས་མང་པོ་
གསུངས་པས་ཆོས་རྒྱུས་ཆུང་བ་རྣམས་བདུད་ལས་ལ་དངོས་གྲུབ་ཏུ་བཟུང་ནས་རང་གི་སེམས་བདུད་ཀྱི་འཁྱེར་
བ་མི་ཚོར་བ་ཡིན་པས་དེས་ན་རང་གི་སེམས་ལ་ནང་དུ་ལེགས་པར་བརྟགས་ནས་སངས་རྒྱས་ཀྱི་གསུང་དང་
སྦྱར་ཏེ་བདུད་ལས་ངོས་ཟིན་པ་དང་། དེ་སྤོང་བའི་ཐབས་ལ་འབད་པར་བྱའོ། །དེ་སྐད་དུའང་དཔལ་མཆོག་
དང་པོར། རང་གི་སེམས་ནི་བདུད་ཡིན་ཏེ། །སེམས་ཉིད་དེ་བཞིན་གཤེགས་པ་ཡིན། །རང་གི་སེམས་ནི་
གདུལ་བའི་ཕྱིར། །སངས་རྒྱས་བདུད་ཉིད་དུ་ནི་འགྱུར། །ཞེས་པ་དང་། རྡོ་རྗེ་གདན་བཞིར། བདུད་ནི་བདུད་
དུ་འཆར་མི་འགྱུར། །རང་གི་སེམས་ཀྱིས་གདམས་པའོ། །རང་གིས་རང་སེམས་མ་བཏུལ་ན། །བདུད་ཀྱིས་
འཚེ་བར་ག་ལ་འགྱུར། །མཉམ་ཉིད་སེམས་ཀྱི་དྲི་ཡིས་ནི། །གྲུ་བཞི་པར་ནི་བྱུག་པར་བྱ། །ཞེས་གསུངས་པ་
དང་། མདོ་སྡུད་པར། རྒྱུ་རྣམས་བཞི་ཡིས་བྱང་ཆུབ་སེམས་དཔའ་མཁས་སྟོབས་ལྡན། །བདུད་བཞིས་ཐུབ་
པར་དཀའ་ཞིང་བསྐྱོད་པར་མི་ནུས་ཏེ། །སྟོང་པར་གནས་དང་སེམས་ཅན་ཡོངས་སུ་མི་གཏོང་དང་། །ཇི་སྐད་
སྨྲས་བཞིན་བྱེད་དང་བདེ་གཤེགས་བྱིན་བརླབས་ཅན། །ཞེས་གསུང་པ་ལྟར་བསྒྲུབས་ན་བདུད་ཀྱི་ལས་མི་
འབྱུང་ཞིང་བྱུང་བ་ཡང་ཞི་བར་འགྱུར་རོ། །མྱ་ངན་ལས་འདས་པའི་མདོར། བཅོམ་ལྡན་འདས་ལ་བདུད་སྡིག་
ཅན་གྱིས་གསོལ་པ། ཏདྱཐཱ་ཐཀྐེ་ཊ་ཊ་ར་ཐཀྐེ་རོ་རུ་རེ་མ་ཧཱ་རོ་རུ་རེ་ཨ་ལ་མ་ལ་ཏ་ལ་སྭཱཧཱ། མྱ་ངན་ལས་འདས་~382~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པ་ཆེན་པོའི་མདོ་འདི་དང་། རིགས་སྔགས་འདི་འཛིན་པ་ལ་བདུད་ཀྱི་བར་དུ་གཅོད་པ་མི་བགྱིད་དོ། །ཞེས་
དམ་བཅས་པ་འདིའང་ལག་ཏུ་བླང་བར་བྱའོ། །
གཉིས་པ་ལ་གཉིས། ཆོས་ལོག་བསྟན་ཚུལ། དེ་སུན་དབྱུང་བའི་ཚུལ་ལོ། །དང་པོ་ནི། །འདི་དག་ཇི་
ལྟར་བྱུང་བའི་ཚུལ། མདོ་ཙམ་ང་ཡིས་བཤད་ཀྱིས་ཉོན། །རིན་ཆེན་བཟང་པོ་བཞུགས་པའི་ཚེ། །སངས་རྒྱས་
སྐར་རྒྱལ་ཅེས་བྱ་བ། །དཔྲལ་བ་ནས་ནི་འོད་འབྱིན་ཅིང་། །བར་སྣང་ལ་ནི་སྐྱིལ་ཀྲུང་འཆའ། །རེས་འགའ་
འཇག་མའི་ཁྲི་ལ་སྡོད། །སྟོང་པ་ཉིད་ཀྱི་ཆོས་རྣམས་སྟོན། །ཞེས་པ། མངའ་རིས་མང་ཡུལ་དུ་སྐྱེ་བོ་རྣམས་ཀྱིས་
སངས་རྒྱས་སྐར་རྒྱལ་དུ་མིང་བཏགས་པའི་སྨིན་མཚམས་ཀྱི་མཛོད་སྤུ་ནས་སྐར་མ་པ་ཝ་སངས་ལྟ་བུའི་འོད་
འཕྲོ་བ་བར་སྣང་སྟོང་པ་ལ་སྐྱིལ་ཀྲུང་གིས་གནས་པ། ས་ཐོག་ཏུ་འཇག་མའི་ཁྲི་མཐོན་པོ་ལ་འདུག་ཀྱང་ལྗིད་
མེད་པ། ཁ་ནས་སྤྲོས་བྲལ་སྟོང་པ་ཉིད་ཀྱི་ཆོས་ཐོགས་པ་མེད་པར་སྟོན་པ།
བྱམས་དང་སྙིང་རྗེ་ཆེ་བར་སྣང་། །དེ་ཡི་ཆོས་ཀྱི་གཞན་དག་ལ། །ཏིང་ངེ་འཛིན་ཀྱང་སྐྱེ་བར་བྱེད། །དེ་
ལ་འཇིག་རྟེན་ཐམས་ཅད་མོས། །ཤཱཀྱའི་རྒྱལ་པོའི་བསྟན་པ་དང་། །འདྲ་མིན་ཅུང་ཟད་བཅོས་པར་འཆད། །དེ་
ཡི་བསྟན་པ་ཤིན་ཏུ་འཕེལ། །ཅེས་པ། འགྲོ་བ་ཉམ་ཐག་པ་ལ་སྙིང་རྗེ་བྱང་ཆུབ་ཀྱི་སེམས་ཆེ་བ་ལྟ་བུ། དེས་
བསྟན་པའི་ཆོས་གང་ཟག་གཞན་གྱིས་ཅུང་ཟད་ཐོས་པ་དང་བསྟན་པ་ཙམ་གྱིས་སེམས་གནས་པའི་ཏིང་ངེ་
འཛིན་སྐྱེ་བ་ཐུབ་པའི་དབང་པོ་དངོས་སུ་བྱོན་པ་འདྲ་བ་བྱུང་ངོ་། །དེ་ལ་བོད་ཡུལ་གྱི་ས་སྟེང་ན་ཡོད་པའི་སྐྱེ་བོ་
ཁྱིམ་པ་དང་མཁས་བཙུན་བཟང་བར་གྲགས་པ་ཕལ་ཆེ་བ་རྣམས་ཤིན་ཏུ་མོས་ཤིང་འདུན་པས། འཁོར་དུ་
འདུས་པ་རྣམས་ལ་སངས་རྒྱས་ཀྱི་བསྟན་པ་དང་འདྲ་མིན་ཙམ་དུ་བཅོས་པའི་ཆོས་ཟབ་ཅིང་རྒྱ་ཆེ་བ་ཁྱད་པ་
འཕགས་པ་ལྟ་བུ་བསྟན་པས་འཕེལ་ཅིང་རྒྱས་པར་གྱུར་ཏོ། །
གཉིས་པ་ནི། དེ་ཚེ་རིན་ཆེན་བཟང་པོ་ཡིས། །སྒྲུབ་པ་ཟླ་བ་དྲུག་མཛད་ནས། །ཏིང་འཛིན་བརྟན་པས་
དེ་དྲུང་བྱོན། །སངས་རྒྱས་སྐར་རྒྱལ་བར་སྣང་ལ། །སྐྱིལ་ཀྲུང་བཅས་ནས་ཆོས་འཆད་ཚེ། །རིན་ཆེན་བཟང་
པོས་གཟིགས་ཙམ་གྱིས། །ས་ལ་ལྷུང་ནས་བརྒྱལ་ཅེས་གྲགས། །ཞེས་པ། བསྟན་པ་ཕྱི་དར་གྱི་དུས་ཐོག་མར་
མངའ་རིས་ཞང་ཞུང་གི་ཡུལ་ཁ་ཆེ་ཞེས་པར་སྐུ་འཁྲུངས་ཤིང་། བསླབ་པ་གསུམ་དང་ལྡན་པ་མདོ་རྒྱུད་བསྟན་
བཅོས་མཐའ་དག་ལེགས་པར་ཐུགས་སུ་ཆུད་ཅིང་སྐད་གཉིས་སྨྲ་བའི་མཆོག་ཏུ་གྱུར་པ། ཁྱད་པར་དུའང་
གསང་སྔགས་གསར་འགྱུར་གྱི་བསྟན་པ་དར་བར་མཛད་པའི་སྐྱེས་མཆོག་རིན་ཆེན་བཟང་པོས་དགེ་སློང་བྱའི་
གདོང་པ་ཅན་དུ་གྲགས་པ། འཇམ་པའི་དབྱངས་ཀྱི་སྤྲུལ་པ་དེས་ཡི་དམ་ལྷ་ཟླ་བ་དྲུག་ཏུ་བསྒྲུབས་ནས་ཏིང་ངེ་~383~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འཛིན་ལ་བརྟན་པ་ཐོབ་ཅིང་ལུང་བསྟན་ནས་སྐར་རྒྱལ་ཡོད་པའི་ས་ཕྱོགས་སུ་རིམ་གྱིས་བྱོན་པས་ཁོའི་རྫུ་
འཕྲུལ་དང་གཟི་བརྗིད་རིམ་གྱིས་ཉམས་ཏེ། ཡིད་དམ་ལྷའི་ལྟ་སྟངས་ཀྱིས་སྤྱན་གྱིས་གཟིགས་པས་ས་ལ་ལྷུང་
ནས་དྲན་པ་ཉམས་ནས་བརྒྱལ་བར་གྱུར་ཏོ། །དེ་ནས་ལོ་ཙྪ་བ་ཆེན་པོའི་བླ་གོས་ཀྱིས་ཁོའི་མགུལ་པ་ནས་
བཅིངས་ཤིང་བཀའ་བསྒོ་དྲག་པོ་མཛད་པས་ཁོ་ན་རེ། མང་ཡུལ་གུ་མའི་མཚོ་ལ་གནས་པའི་ཀླུ་ཡིན། ངས་
བསྟན་པའི་ཆོས་རྣམས་བོད་ཡུལ་ཐམས་ཅད་དུ་ཁྱབ་ཡོད། གཞུང་དང་གདམས་ངག་མང་པོ་ལ་ཆུ་ལ་ཚྭ་བཏབ་
པ་ལྟར་དབྱེར་མེད་དུ་འདྲེས་པས་ཕྱོགས་གཅིག་ཏུ་སྡུད་མི་ཐུབ། ད་ཕྱིན་ཆད་ཆོས་ལོག་མི་སྟོན་པར་ཞུ་ཞེས་
ཟེར་རོ། །
གལ་ཏེ་རིན་བཟངས་ཞེས་བྱ་བའི། །སྐྱེས་མཆོག་དེ་ཚེ་མི་བཞུགས་ན། །སངས་རྒྱས་སྐར་རྒྱལ་ཞེས་བྱ་
བས། །ཆོས་ལོག་བསྟན་པ་འབྱུང་ཞེས་གསུངས། །ནག་པོའི་ཕྱོགས་ལ་དགའ་བ་ཡི། །སྐར་རྒྱལ་ཞེས་བྱའི་ཀླུ་
ཆེན་ཞིག །སྐྱེ་ངན་ཞིག་ལ་ཞུགས་ནས་ནི། །སངས་རྒྱས་གཟུགས་སུ་བརྫུས་ཞེས་གསུངས། །ཞེས་པ། དེའི་ཚེ་
སངས་རྒྱས་ཀྱི་བསྟན་པ་བསྲུང་བའི་སྐྱེས་མཆོག་རིན་ཆེན་བཟང་པོ་མི་བཞུགས་ན། སྐར་རྒྱལ་གྱིས་བསྟན་པའི་
ཆོས་ལོག་ལ་ཐོས་བསམ་བསྒོམ་གསུམ་གྱི་བསྟན་པ་དར་བར་གྱུར་ཏེ་ཐུབ་པའི་བསྟན་པ་མིང་གི་ལྷག་མ་ཙམ་
དུ་འགྱུར་རོ། །དགའ་རབ་དབང་ཕྱུག་གི་ཕྱོགས་འཛིན་པའི་ཀླུ་སྐར་རྒྱལ་ཞེས་བྱ་བ་བསོད་ནམས་ཆུང་བའི་མི་
ལུག་རྫི་ཞིག་གི་རྒྱུད་ལ་ཞུགས་ནས་སངས་རྒྱས་ཀྱི་གཟུགས་སུ་བསྟན་པ་ཡིན་ཞེས་ལོ་ཆེན་རིན་ཆེན་བཟང་
པོས་གསུངས་སོ། །
འདི་འདྲའི་རིགས་ཀྱི་བདུད་རིགས་འགའ། །མི་འམ་འཕགས་པའི་གཟུགས་བཟུང་ནས། །ལོག་པའི་
བསྟན་པ་སྤེལ་བའི་ཕྱིར། །ཆོས་དང་བསྲེས་ནས་གནད་རྣམས་སུ། །ཆོས་ལོག་བསྲེས་ནས་འཆད་པ་སྲིད། །ཅེས་
པ༑ དཔེ་དེ་འདྲ་བའི་བདུད་རིགས་ཀྱི་འབྱུང་པོ་མིའི་གཟུགས་སུ་བླ་མའི་ཚུལ་སྟོན་པའམ། འཕགས་པའི་གང་
ཟག་ཁྱད་པར་ཅན་གྱི་ཚུལ་བཟུང་ནས་སངས་རྒྱས་ཀྱི་བསྟན་པ་བཤིག་སྟེ། ལྟ་སྤྱོད་ཕྱིན་ཅི་ལོག་སྤེལ་བའི་ཕྱིར་
དམ་པའི་ཆོས་ཀྱི་གནད་འགག་རྣམས་ཆོས་མིན་དུ་བསྒྱུར་ནས་འཆད་པ་སྔར་འབྱུང་བ་བཞིན་ད་དུང་འབྱུང་བ་
སྲིད་པས་མ་འཁྲུལ་བ་དགོས་སོ། །
གསུམ་པ་ནི། དཔེར་ན་ཁ་ཟས་བཟང་པོ་ལ། །སྦྱར་བའི་དུག་གིས་ཕལ་ཆེར་བསོད། །དུག་ཀྱང་ཡིན་
པར་ཤེས་ན་ནི། །འགའ་ཡང་བསད་པར་ནུས་མ་ཡིན། །དེ་བཞིན་ཆོས་བཟངས་འགའ་ཞིག་ལ། །ཆོས་ལོག་
སླད་པས་ཕལ་ཆེར་སླུ། །ཆོས་ལོག་རྐྱང་པར་གོ་ན་ནི། །འགའ་ཡང་བདུད་ཀྱིས་བསླུ་མི་ནུས། །ཞེས་པ། ཁ་~384~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཟས་ཤིན་ཏུ་བཟང་པོ་ལ་དུག་སྦྱར་ནས་བྱིན་ན་ཕ་རོལ་གྱིས་དུག་ཡོད་པར་མ་ཤེས་པས་ཁ་ཟས་བཟང་པོས་ཕན་
འདོགས་པར་ཡིན་ནོ་སྙམ་ནས་ཟོས་པས་དུག་གིས་གསོད་པར་བྱེད་དོ། །དཔེ་དེ་བཞིན་དུ་སངས་རྒྱས་ཀྱི་
གསུང་དང་མཐུན་པའི་ཆོས་ཟབ་ཅིང་རྒྱ་ཆེ་བའི་ནང་དུ་གནད་འགག་ཟབ་མོ་ཕྱིན་ཅི་ལོག་ཏུ་བསྒྱུར་ནས་བསྟན་
པས་སྡེ་སྣོད་ལ་མཁས་པར་ཁས་ཆེ་བ་མང་པོ་དམ་པའི་ཆོས་བཟང་པོ་ཡིན་ནོ་སྙམ་ནས་བསླུ་བར་བྱེད་དོ། །
རི་དྭགས་རྔ་མ་མ་བསྟན་ན། །བོང་ཤ་འཚོང་བར་མི་ནུས་ལྟར། །དེ་བཞིན་བཟང་སྤྱོད་མ་བསྟན་ན། །ལོག་
པའི་ཆོས་ཀྱི་སླུ་མི་ནུས། །བདུད་ཀྱི་བྱིན་བརླབས་ཐམས་ཅད་ཀྱང་། །ངན་པ་ཁོ་ནར་ངེས་པ་མིན། །འོན་ཀྱང་
བཟང་པོའི་ནང་ནས་ནི། །གནད་རྣམས་ཅུང་ཟད་བཅོས་པ་ཡི། །ཕན་པ་ལྟ་བུས་ཕ་རོལ་སླུ། །ཞེས་པ། བོང་
བུའི་ཤ་འཚོང་བའི་མིས་ཤ་མ་བྲིན་པར་ཤ་བའི་སྤུ་དང་རྔ་མ་ཅུང་ཟད་བསྲེས་ཤིང་བསྟན་པས་རི་དྭགས་ཀྱི་ཤ་
ཡིན་པར་འཁྲུལ་པ་ལྟར་སངས་རྒྱས་ཀྱི་ཡུལ་དང་མཐུན་པའི་སྤྱོད་པ་བཟང་པོ་འགའ་ཞིག་མ་བསྟན་ན་ལོག་
པའི་ཆོས་བསྟན་པ་ལ་གཞན་འཇུག་པར་མི་འགྱུར་བས་བཟང་པོའི་སྤྱོད་པས་ངན་པའི་གཡང་སར་འཁྲིད་པ་
ཡིན་ནོ། །བདུད་སྡིག་ཅན་གྱིས་སེམས་བསྒྱུར་བའི་ཆོས་ལུགས་ལའང་། ཕྱོགས་གཅིག་ཏུ་ངན་པར་མ་ངེས་ཏེ།
སྐྱེ་བོ་ཕལ་ཆེ་བའི་བློ་ངོར་དམ་པའི་ཆོས་གྱ་ནོམ་པར་ཡིད་ཆེས་བསྐྱེད་པའི་ལུགས་བཟང་པོ་འཆད་ཅིང་། དེའི་
ནང་དུ་ལས་རྒྱུ་འབྲས་དང་ངེས་དོན་ཟབ་མོའི་གནད་ཆེ་ས་ཅུང་ཟད་ལོག་པར་བཅོས་ཤིང་བསྟན་པས་ཕ་རོལ་
བསླུ་བར་བྱེད་དོ། །སྙིང་ལ་འཁོན་དུ་དམ་བཟུང་ནས། །ངག་ཏུ་ཚིག་འཇམ་སྨྲ་བྱེད་པ། །གཡོ་ཅན་ཞེས་སུ་
གྲགས་པ་སྟེ། །དྲང་སྲོང་གདུག་པའི་གདམ་ངག་ཡིན། །ཞེས་པ་ལྟར་རོ། །
བཞི་པ་ནི། འདི་འདྲ་ཤེས་པར་བྱས་ནས་ནི། །ཆོས་ཀྱི་གནད་རྣམས་མདོ་རྒྱུད་བཞིན། །མ་བསླད་པར་
ནི་ལེགས་པར་གཟུང་། །ཞེས་པ། བདུད་ཀྱིས་བློ་བསྒྱུར་བའི་བླ་མ་བཟང་པོ་དང་། འཕགས་པའི་གང་ཟག་ཏུ་
བརྫུས་པའི་སྐྱེ་བོ་གདུག་པ་ཅན་གྱིས་སློབ་མ་ལམ་ལོག་ཏུ་འཁྲིད་པའི་ཚུལ་དང་། དམ་པའི་ཆོས་ཀྱི་གནད་ཆེ་
སར་ཕྱིན་ཅི་ལོག་ཏུ་བསྒྱུར་ནས་མཁས་པའི་བཞེད་གཞུང་མ་ནོར་བར་འཆད་པའི་ཚུལ་བསྟན་ཏེ། སངས་རྒྱས་
ཀྱི་བསྟན་པ་དཀྲུག་པའི་རྣམ་འཕྲུལ་འདི་འདྲ་ཞིབ་ཏུ་ཤེས་པར་བྱས་ལ། ཆོས་ལུགས་ནོར་བ་རྒྱང་རིང་དུ་སྤང་བ་
དང་། དམ་པའི་ཆོས་ཡང་དག་པ་ཉམས་སུ་ལེན་པ་ལ་འབད་པར་བྱའོ། །ཞེས་ཆོས་རྗེ་ཉིད་ཀྱིས་ཐུགས་བརྩེ་བ་
ཆེན་པོས་ལེགས་པར་གདམས་པ་ཡིན་ནོ། །རྒྱལ་པོ་ཀ་ནི་ཀ་ལ་གདམ་པར། ས་བདག་ཚེར་མའི་ཞིང་ལ་སྦྲང་
རྩི་དང་། །གསེར་གྱི་རི་ལ་དུག་ཆུའི་རྒྱུན་བཞིན་དུ། །ཁྲོ་ཡང་ཕན་པའི་ངག་ལ་མཉན་བྱ་ཞིང་། །ཡིད་འོང་སྐྱེ་
བོའི་ཚིག་ཀྱང་སྤང་འཚལ་ལོ། །ཞེས་པ་ལྟར་བློ་གྲོས་དང་ལྡན་པ་རྣམས་ཀྱིས་བླང་དོར་མ་ནོར་བར་བྱའོ། །~385~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གསུམ་པ་ནི། ཤིང་རྟའི་སྲོག་ཤིང་ཆག་གྱུར་ན། །འཁོར་ལོ་བཟང་ཡང་འགྲོ་མི་ནུས། །སྲོག་གི་དབང་པོ་
འགགས་གྱུར་ན། །དབང་པོ་གཞན་དག་བྱ་བྱེད་མེད། །དེ་བཞིན་ཆོས་ཀྱི་གནད་འཕྱུགས་ན། །ཆོས་གཞན་
བཟང་ཡང་ནུས་མེད་འགྱུར། །ཅེས་པ། དཔེར་ན་ཤིང་རྟ་འདྲེན་པའི་འཁོར་ལོའི་དབུས་ཀྱི་ཆག་པའམ་མེད་
པར་གྱུར་ན་འཁོར་ལོ་དང་ཁ་ལོ་བ་དང་རྟ་ལ་སོགས་པ་ཐམས་ཅད་ཕུན་སུམ་ཚོགས་པར་གྱུར་ཀྱང་འགྲོ་མི་ནུས་
པས་ཤིང་རྟའི་བྱ་བ་མི་བྱེད་དོ། །སྐྱེས་བུའི་སྲོག་འགག་ན་དབང་པོ་གཞན་གྱིས་ལྟ་བ་ལ་སོགས་པའི་དབང་པོའི་
དོན་མི་བྱེད་དོ། །དེ་བཞིན་དུ་སངས་རྒྱས་སྒྲུབ་པའི་ལམ་གྱི་གནད་སྟོང་ཉིད་རྟོགས་པའི་ ཤེས་རབ་དང་ཐབས་
མཁས་སྙིང་རྗེ་ཆེན་པོ་ཟུང་འཇུག་གི་དོན་ནོར་ན་ལུས་ངག་གི་སྤྱོད་པའི་ཆོས་བཟང་ཡང་རྫོགས་པའི་སངས་
རྒྱས་འཐོབ་པར་མི་འགྱུར་རོ། །
རྫོགས་སངས་རྒྱས་ལས་མཁས་པ་ཡི། །གང་ཟག་འཇིག་རྟེན་གསུམ་ན་མེད། །དེས་ན་དེ་ཡིས་གསུངས་
པ་ཡི། །མདོ་རྒྱུད་རྣམ་པར་དཀྲུག་མི་བྱ། །མདོ་རྒྱུད་དཀྲུག་ན་ཆོས་སྤོང་ཞིང་། །འཕགས་པ་རྣམས་ཀྱང་སྨད་
འགྱུར་ཅེས། །མགོན་པོ་བྱམས་པས་རྒྱུད་བླར་གསུངས། །ཞེས་པ། མདོར་ན། བདེན་པ་གཉིས་ཀྱིས་བསྡུས་
པའི་ཤེས་བྱའི་དེ་ཁོ་ན་ཉིད་ལེགས་པར་མཁྱེན་པའི་མཁས་པ་ནི་རྫོགས་པའི་སངས་རྒྱས་ལས་ལྷག་པ་ཁམས་
གསུམ་མམ། ས་འོག་ས་སྟེང་ས་བླ་ན་མི་སྲིད་པའི་ཕྱིར་ཐམས་ཅད་མཁྱེན་པའི་གསུང་མདོ་རྒྱུད་རྣམས་ནས་ཇི་
ལྟར་བསྟན་པ་དེ། སོ་སོའི་སྐྱེ་བོ་ཐོག་མ་མེད་པའི་དུས་ནས་ཕྱིན་ཅི་ལོག་ལ་གོམས་པའི་བག་ཆགས་བཤེས་
གཉེན་ངན་པ་དང་གཞུང་ལུགས་ནོར་བའི་རྐྱེན་གྱིས་གསོས་བཏབ་སྟེ་ལོག་པར་རྟོག་པའི་ཚང་ཚིང་རྒྱས་པ་
རྣམས་ཀྱིས་ཚིག་དོན་ཕྱིན་ཅི་ལོག་ཏུ་བསྒྱུར་ཏེ་དཀྲུགས་པར་མི་རིགས་སོ། །དེའི་རྒྱུ་མཚན་དམ་པའི་ཆོས་སྤོང་བ་
དང་འཕགས་པ་ལ་སྐུར་པ་བཏབ་པར་འགྱུར་བའི་ཕྱིར་རོ། །རྒྱུད་བླ་མར། གང་ཕྱིར་རྒྱལ་ལས་ཆེས་མཁས་
འགའ་ཡང་འཇིག་རྟེན་འདི་ན་ཡོད་མིན་ཏེ། །མ་ལུས་དེ་ཉིད་མཆོག་ནི་ཚུལ་བཞིན་ཀུན་མཁྱེན་གྱིས་མཁྱེན་པ། །དེ་
ཕྱིར་དྲང་སྲོང་རང་ཉིད་ཀྱིས་བཞག་མདོ་སྡེ་དེ་མི་དཀྲུག །ཐུབ་ཚུལ་བཤིག་ཕྱིར་འདི་ཡང་དམ་ཆོས་ལ་ནི་གནོད་
པ་བྱེད་པར་འགྱུར། །ཉོན་མོངས་རྨོངས་བདག་རྣམས་ཀྱིས་འཕགས་ལ་བསྐུར་པ་བཏབ་པ་དང་། །དེས་གསུང་
ཆོས་ལ་བརྙས་གང་དེ་ཀུན་གཞན་བལྟས་བྱས། །དེ་བཞིན་ཞེན་ལྟའི་དྲི་ཅན་དེ་ལ་བློ་མི་སྦྱར། །གོས་གཙང་ཚོན་
གྱིས་རྣམ་བསྒྱུར་སྣུམ་གྱིས་གོས་པ་མིན། །ཞེས་སོ། །འདིར་རྡོ་རྗེ་ཐེག་པའི་ལམ་དུ་ཞུགས་པའི་གང་ཟག་གི་
ལམ་གྱི་རྟེན་དམ་ཚིག་དང་སྡོམ་པ་ཇི་ལྟར་བསྲུང་བའི་ཚུལ་ལེགས་པར་ཤེས་ནས་བླང་དོར་མ་ནོར་བར་བྱེད་
དགོས་པས་རྒྱུད་སྡེ་བཞི་པོའི་དམ་ཚིག་དང་། སྡོམ་པའི་ལེན་ཚུལ་དང་། མ་ཉམས་པར་བསྲུང་ཚུལ་དང་། ~386~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཉམས་པ་ཕྱིར་འཆོས་པའི་ཚུལ་ཐུན་མོང་དང་ཐུན་མོང་མ་ཡིན་པ་སོ་སོར་ཤེས་ནས་ཐུན་མོང་བ་རྣམས་ལ་
སྔགས་པ་རྣམས་ཀྱིས་བསླབ་དགོས་ཤིང་། ཐུན་མོང་མ་ཡིན་པ་རྣམས་རང་ཉིད་རྒྱུད་སྡེ་གང་གི་ལམ་ཉམས་སུ་
ལེན་པ་དེའི་དམ་ཚིག་དང་སྡོམ་པ་ཁྱད་པར་དུ་བསྲུང་དགོས་སོ། །དེ་ལ། རང་གི་བསླབ་ལྡན་འཁོར་བཞི་པོ། །ཐེག་
ཆེན་བློ་ཅན་རྣམ་ལ་ནི། །དེ་བཞིན་གཤེགས་པས་གསུངས་པ་ཡི། །ཡང་དག་ཆོ་ག་རྗེས་སུ་གནང་། །ཞེས་པས་
འཁོར་རྣམ་བཞི་གང་རུང་གི་སྡོམ་པ་དང་ལྡན་པའི་སྟེང་དུ། ཐེག་པ་ཆེན་པོའི་སྨོན་འཇུག་གི་སེམས་བསྐྱེད་ནས་
མ་ཉམས་པར་ཡོད་པ་གཅིག་གསང་སྔགས་ཀྱི་རྟེན་ལ་མཆོག་ཏུ་དགོས་སོ། །མར་མེ་མཛད་ཀྱི་དཀྱིལ་མཆོག་
གི་འགྲེལ་པར། སྡོམ་པ་ནི་བྱ་བ་དང་མི་བྱ་བའི་ངེས་པ་ཡིན་ནོ། །དམ་ཚིག་ནི་འདའ་བར་བྱ་བ་མ་ཡིན་པའི་
ཕྱིར་རོ། །ཞེས་སློབ་དཔོན་ཤཱནྟི་པས་གསུངས་པས་བྱར་མི་འོས་པ་མི་བྱེད་ཅིང་བྱར་འོས་པ་བྱེད་པའི་བསླབ་པ་
རྒྱུད་ལས་གསུངས་པ་ལྟར་སྒྲུབ་པ་ནི་སྡོམ་པ་ཡིན་ལ། བཅས་པའི་བསྲུང་མཚམས་སངས་རྒྱས་ཀྱི་གསུང་ལས་
མི་འདའ་བ་ནི་དམ་ཚིག་ཡིན་ཏེ། ཉམས་སུ་ལེན་ཚུལ་དོན་གཅིག་གོ །བྱ་བའི་རྒྱུད་ཀྱི་རྣལ་འབྱོར་པས་སྤྱིར་
རྒྱུད་ལས་གསུངས་པའི་བསླབ་བྱ་རྣམས་བསྲུང་ཚུལ། སྨྱུང་བར་གནས་པ་ལ་སོགས་པའི་མི་བཟད་པའི་དཀའ་
ཐུབ་བཅོ་བརྒྱད་བརྟེན་པར་འཇིག་རྟེན་གསུམ་རྒྱལ་གྱི་རྟོག་པའི་འགྲེལ་པར་བཤད་དོ། །དོན་ཡོད་ཞགས་པར་
འཕགས་པ་སྤྱན་རས་གཟིགས་ཀྱི་གསོ་སྦྱོང་རང་གིས་ལེན་པའི་ཆོ་ག་གསལ་པོར་གསུངས་པ་དང་། འཇམ་
དཔལ་རྩ་རྒྱུད་དུ། ཆོས་གཅིག་ལ་ཡང་དག་པར་བསམ་ན་བྱང་ཆུབ་སེམས་དཔའ་ཆེན་པོའི་སྔགས་འགྲུབ་པར་
འགྱུར་ཏེ། གཅིག་གང་ཞེ་ན། ཆོས་ཐམས་ཅད་སྤྲོས་པ་མེད་པའི་རྣམ་པར་རྗེས་སུ་མཐོང་ངོ་། །ཆོས་གཉིས་ཏེ།
བྱང་ཆུབ་ཀྱི་སེམས་མི་གཏོང་བ་དང་སེམས་ཅན་ཐམས་ཅད་ལ་སེམས་མཉམ་པའོ། །ཆོས་གསུམ་སྟེ། སེམས་
ཅན་ཐམས་ཅད་ཡོངས་སུ་མི་གཏོང་བ་དང་། བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་བསྲུང་བ་དང་།
རང་གི་གསང་སྔགས་ཡོངས་སུ་མི་གཏོང་བའོ། །དེ་བཞིན་དུ་བཞི་དང་ལྔ་དང་དྲུག་དང་བདུན་དང་བརྒྱད་ཀྱི་
བར་དུ་གསུངས་ནས་མདོར་ན་བྱང་ཆུབ་ཀྱི་སེམས་དང་མི་བྲལ་བ་དང་། དཀོན་མཆོག་གསུམ་ལ་དད་པ་དང་།
མཆོག་ཏུ་སྡུག་བསྔལ་ཅིང་ཚུལ་ཁྲིམས་ཉམས་པ་ལའང་མི་སྐྱོ་བའི་ཡིད་ཀྱིས་རྟག་ཏུ་མངོན་པར་བརྩོན་པ་ལ་
ངའི་གསང་སྔགས་ཀྱི་ལེའུ་རབ་འབྱམས་འགྲུབ་པར་འགྱུར་རོ། །ཞེས་པ་དང་། ཁྲོ་བོ་རྣམ་རྒྱལ་ལས། བདེར་
གཤེགས་བསམ་པ་གང་མེད་པ། །དེ་ནི་དངོས་གྲུབ་ཉམས་པར་འགྱུར། །འགའ་ཞིག་བདེ་གཤེགས་བསམ་
ལྡན་ན། །བརྟུལ་ཞུགས་བཟང་པོ་མེད་པ་དང་། །དེ་བཞིན་གཟུགས་ལ་སོགས་མེད་ཀྱང་། །དངོས་གྲུབ་མཆོག་
རྣམས་དེས་ཐོབ་བོ། །ཞེས་པ་དང་། སྒྲོལ་མ་རལ་པ་གྱེན་བརྫེས་ཀྱི་རྒྱུད་དུ། ཆོས་བཞི་དང་ལྡན་ན་སེམས་དང་~387~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པོ་བསྐྱེད་པའི་བྱང་ཆུབ་སེམས་དཔའ་རིགས་སྔགས་འགྲུབ་པར་འགྱུར་ཏེ། བཞི་གང་ཞེ་ན། རང་གི་གསང་
སྔགས་རྫོགས་པ་ཡོངས་སུ་མི་གཏོང་བ་ཉིད་དང་། གཞན་གྱི་གསང་སྔགས་ཉེ་བར་གཅོད་པ་མ་ཡིན་པ་ཉིད་
དང་། སེམས་ཅན་ཐམས་ཅད་ལ་བྱམས་པའི་སེམས་ཉེ་བར་བསྒོམ་པས་གནས་པ་ཉིད་དང་། སྙིང་རྗེ་ཆེན་པོ་
སྒོམ་པའི་སེམས་ཏེ་བཞི་པོ་འདི་དག་དང་ལྡན་ན་བྱང་ཆུབ་སེམས་དཔའི་གསང་སྔགས་འགྲུབ་པར་འགྱུར་
རོ༑ ༑ཞེས་པ་དང་། རྣམ་སྣང་མངོན་བྱང་དུ། བསླབ་པར་བྱ་བ་དགེ་བ་བཅུ་ལ་ཉན་ཐོས་རྣམས་ལ་བསྟན་པ་ནི་
ཐབས་དང་ཤེས་རབ་དང་མི་ལྡན་པ་ཕྱོགས་གཅིག་ཤེས་པ་ཡིན་ནོ། །མུ་སྟེགས་ཀྱི་འཇིག་རྟེན་ལ་བདག་ཏུ་ཞེན་
པས་གཞན་གྱི་རྐྱེན་གྱིས་འཇུག་པའོ། །བྱང་ཆུབ་སེམས་དཔའ་ནི་མཉམ་ཉིད་ལ་འཇུག་པ། གཞན་གྱི་དྲིང་ལ་
མི་འཇུག་པ། ཐབས་དང་ཤེས་རབ་དང་ལྡན་པ། བདག་དང་གཞན་གྱིས་དོན་ལ་བྱེད་པ་ལ་འཇུག་པའོ། །ཞེས་
པ་དང་། ལྟུང་བའི་རྩ་བ་བཞི་ནི་དམ་པའི་ཆོས་སྤོང་བ་དང་། བྱང་ཆུབ་ཀྱི་སེམས་གཏོང་བ་དང་། སེར་སྣ་བྱེད་
པ་དང་། སེམས་ཅན་ལ་གནོད་པའོ། །ཐབས་དང་ཤེས་རབ་དང་མི་ལྡན་པ་རང་བཞིན་གྱིས་སྡིག་པ་ཉོན་མོངས་
ཅན་གསོར་མི་རུང་བའོ། །ཞེས་པ་དང་། རིག་པ་མཆོག་གི་རྒྱུད་དུའང་། དམ་པའི་ཆོས་སྤོང་བ་དང་འཕགས་པ་
ལ་སྐུར་པ་འདེབས་པ་མ་གཏོགས་རིག་སྔགས་འགྲུབ་པར་གསུངས་སོ། །བྱ་སྤྱོད་ཀྱི་རྒྱུད་དམ་ཚིག་དང་སྡོམ་
པའི་སྲུང་ཚུལ་ཕལ་ཆེར་མཐུན་པར་སྣང་བས་རྒྱུད་ནས་གསུང་ཚུལ་འདི་རྣམས་ལ་ནོར་བར་བསྒྲུབས་པས།
བཟླས་བརྗོད་མེ་ལ་ཚུལ་ཁྲིམས་རླུང་གིས་སྦར། །བློ་གྲོས་ཆེན་པོ་སྡིག་པ་མེ་ལྕེས་བསྲེག །ཅེས་དཔུང་བཟངས་
ཀྱི་རྒྱུད་དུ་གསུངས་པ་ལྟར་ཕན་ཡོན་འབྱུང་བར་འགྱུར་རོ། །རྒྱུད་སྡེ་འོག་མ་གཉིས་ཀྱི་དམ་ཚིག་དང་སྡོམ་པའི་
མིང་འདོགས་དང་། རྐང་གྲངས་རག་པ་ཙམ་འདྲ་ཞིང་ངོ་བོ་ངོས་འཛིན། སམ ུ་ཊིས་འོད་ཕྲེང་དུ། བླ་མ་ཆོ་ག་
ཚད་ལྡན་པས། །ནམ་མཁའ་ཇི་བཞིན་གནས་བར་དུ། །ལྷན་སྐྱེས་ཡེ་ཤེས་བརྡ་དོན་འཕྲོད། །རྣམ་རྟོག་དྲི་མ་
ཀུན་ལས་སྡོམ། །རིག་འཛིན་སྔགས་ཀྱི་སྡོམ་པའོ། །སྐུ་གསུང་ཐུགས་ཀྱི་རྒྱལ་མཚན་ལ། །རིམ་གཉིས་ཡིད་
བཞིན་ནོར་གྱིས་སྤྲས། །འདོད་ཡོན་ལྔ་ཡི་ཀུན་ནས་མཆོད། །དགོས་འདོད་ཀུན་གྱི་འབྱུང་གནས་པ། །རིག་
འཛིན་སྔགས་ཀྱི་གནས་ཚུལ་ལོ། །ཞེས་སོ། །གང་ཟག་དང་འབྲེལ་བས་སྲུང་པའི་ཚུལ་ནི་ལས་དང་པོ་པས།
ཁྱོད་ཀྱི་སྲོག་ཆགས་བསད་མི་བྱ། །མ་བྱིན་པ་ཡང་མི་བླང་ངོ་། །འདོད་པ་ལོགས་པར་མི་སྤྱད་ཅིང་། །བརྫུན་དུ་
སྨྲ་བར་མི་བྱའོ། །ཕུང་ཁྲོལ་ཀུན་གྱི་རྩ་བ་ཡི། །ཆང་ནི་རྣམ་པར་སྤང་བར་བྱ། །སེམས་ཅན་གདུལ་ཕྱིར་མ་
རྟོགས་པ། །བྱ་བ་མ་ཡིན་ཐམས་ཅད་སྤངས། །དམ་པ་ཉེ་བར་བསྟེན་བྱ་ཞིང་། །རྣལ་འབྱོར་པ་རྣམས་བསྙེན་
བཀུར་བྱ། །ལུས་ཀྱི་ལས་ནི་རྣམ་གསུམ་དང་། །ངག་གི་རྣམ་པ་བཞི་རྣམས་དང་། །ཡིད་ཀྱི་རྣམ་པ་གསུམ་དག་~388~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ནི༑ ༑ཅི་ནུས་པར་ནི་རྗེས་སུ་སྐྱོངས། །ཐེག་པ་དམན་ལ་འདོད་མི་བྱ། །སེམས་ཅན་དོན་ལ་རྒྱབ་ཕྱོགས་
མིན། །འཁོར་བ་དག་ཀྱང་སྤང་མི་བྱ། །རྟག་ཏུ་མྱ་ངན་འདས་མི་ཆགས། །ལྷ་དང་ལྷ་མིན་གསང་བ་པ། །ཁྱོད་
ཀྱི་བརྙས་པར་མི་བྱ་ཞིང་། །ཕྱག་རྒྱར་བཞོན་པ་མཚོན་ཆ་དང་། །མཚན་མ་འགོམ་པར་མི་བྱའོ། །འདི་དག་དམ་
ཚིག་ཡིན་པར་བཤད། །དེ་ལས་གཞན་པ་བཅུ་བཞི་ནི། །ཕས་ཕམ་པར་ནི་རབ་ཏུ་བཤད། །སྤང་ཞིང་དོར་བར་
མི་བྱ་སྟེ། །རྩ་བའི་ལྟུང་བ་ཞེས་བཤད་དོ། །ཉིན་དང་མཚན་མོ་ལན་གསུམ་དུ། །ཉིན་རེ་བཞིན་ནི་བཟླས་པར་
བྱ༑ ༑གང་ཚེ་ཉམས་གྱུར་རྣལ་འབྱོར་པ། །ཁ་ན་མ་ཐོ་སྦོམ་པོར་འགྱུར། །ཞེས་རྣལ་འབྱོར་གྱི་རྒྱུད་ལས་
གསུངས་པའི་དམ་ཚིག་མཚན་མ་འགོམ་པར་མི་བྱ་བ་ཡན་ཆད་ལ་གྲངས་བཅུ་བཞི་བླ་མ་གོང་མ་རྣམས་བཞེད་
ཅིང་། རྡོ་རྗེ་སློབ་དཔོན་ཀྱི་དབང་མ་བསྐུར་བ་རྣམས་ཀྱིས་ཀྱང་དེ་ཙམ་ཞིག་བསྲུང་དགོས་ལ། སློབ་དཔོན་གྱི་
དབང་ཐོབ་ནས་རིགས་ལྔ་དང་འབྲེལ་བའི་སྡོམ་པ་དང་། རྩ་བའི་ལྟུང་བ་བཅུ་བཞི་དང་། ཡན་ལག་གི་སྦོམ་པོ་
བརྒྱད་བསྲུང་དགོས་སོ། །གང་ཟག་སེམས་ཅུང་ཟད་བརྟན་པ་དང་བརྟན་པ་ཆེར་ཐོབ་པས་རང་གི་རྟོགས་པ་
དང་སྦྱར་བའི་བླང་དོར་བྱེད་པ་ཡིན་ནོ། །དབང་གོང་མ་གསུམ་ཐོབ་པའི་གང་ཟག་གིས་དམ་ཚིག་གི་རྫས་
བརྟེན་པ་དང་། དེ་ཁོ་ན་ཉིད་གསུམ་སྒོམ་པ་དང་། ཕྱག་རྒྱ་བཞི་པོ་གང་རུང་ལ་བརྟེན་ནས་ནང་གི་བྱང་སེམས་
མི་ཉམས་ཤིང་སྤེལ་བ་དང་། དགོངས་ཏེ་གསུངས་པ་བཞི་ཉམས་སུ་ལེན་པ་དང་། དུག་ལྔ་ཡེ་ཤེས་ལྔ་རུ་བསྒྱུར་
བའི་དེ་ཁོ་ན་ཉིད་ཉམས་སུ་ལེན་པ་ཡིན་ནོ། །དམ་ཚིག་ཐམས་ཅད་ཀྱང་སྐུ་གསུང་ཐུགས་ཀྱི་རིགས་གསུམ་དུ་
གསུངས་ཏེ། ཁ་སྦྱོར་ལས། བུད་མེད་དེ་ནི་སྐྱེས་པའི་ལུས། །ལས་ནི་དུ་མ་བསྐྱེད་པ་སྟོན། །མི་ཤེས་པས་ཀྱང་
མི་བྱ་སྟེ། །སྐུ་ཡི་རྡོ་རྗེའི་དམ་ཚིག་གོ །སེམས་ནི་སྣ་ཚོགས་གདུངས་པ་དང་། །ཀུན་རྟོག་དྲྭ་བའི་ངན་རྟོག་
གིས། །སེམས་ལ་སྨད་པར་མི་བྱའོ། །ཐུགས་ཀྱི་རྡོ་རྗེའི་དམ་ཚིག་གོ །ཕྲ་མ་དག་དང་མ་རངས་པས། །རྣ་བ་མི་
བདེར་བྱེད་པ་ཡི། །ཚིག་རྩུབ་ལ་སོགས་སྨྲ་མི་བྱ། །ཞེས་གསུངས་སོ། །རིགས་ལྔ་དང་འབྲེལ་པའི་སྡོམ་པ་ནི།
དཀྱིལ་འཁོར་གྱི་ལྷ་སངས་རྒྱས་འཁོར་དང་བཅས་པས་བྱིན་གྱིས་བརླབས་ཤིང་། དེ་དག་རྒྱུར་བྱས་ཏེ་དཔང་
པོར་བཟུང་བ་ནས་ཉེ་བར་བརྩམས་ཏེ་ཞེས་པའི་དོན་དུ། བྷ་བ་བྷ་ཊས་བཞེད་པ་ལྟར་འདིར་རྡོ་རྗེ་ཐེག་པའི་
སྡོམ་པའི་ཐོག་མ་ངོས་བཟུང་སྟེ། སངས་རྒྱས་ཐམས་ཅད་རིགས་ལྔར་བསྡུས་ནས་གསུངས་པ་ཡིན་ནོ། །ཕ་
རོལ་ཏུ་ཕྱིན་པའི་འཇུག་པ་སེམས་བསྐྱེད་ཀྱི་སྡོམ་པ་དང་པོར་ཡོད་ཀྱང་། དེའི་སྟེང་དུ་སངས་རྒྱས་རྣམ་སྣང་གི་
སྡོམ་པ་ཚུལ་ཁྲིམས་ཀྱི་བསླབ་པ་དང་། དགེ་བ་ཆོས་བསྡུད་དང་། སེམས་ཅན་དོན་བྱེད་ཀྱི་ཚུལ་ཁྲིམས་གསུམ་
དང་། གསང་སྔགས་ཀྱི་དཀོན་མཆོག་གསུམ་མི་སྤོང་བར་འཛིན་པ་དང་། རྡོ་རྗེའི་རིགས་མི་བསྐྱོད་པའི་སྡོམ་པ་~389~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
རྡོ་རྗེ་དང་དྲིལ་བུ་དང་ཕྱག་རྒྱ་དང་སློབ་དཔོན་གྱི་དམ་ཚིག་བཟུང་བ་ནི། དབང་གི་དུས་སུ་ངོ་སྤྲད་པ་ལྟར་དེ་ཁོ་
ན་ཉིད་ཤེས་ཤིང་དྲན་པའི་སྒོ་ནས་རྡོ་རྗེ་འཛིན་པ་དང་། དྲིལ་བུ་དཀྲོལ་བ་དང་། འཁྱུད་པའི་ཚུལ་དང་། བླ་མ་
རིགས་བདག་ཏུ་སྒོམ་པར་བྱའོ། །རིན་ཆེན་འབྱུང་ལྡན་གྱི་སྡོམ་པ་ལ། ཟང་ཟིང་དང་ཆོས་དང་མི་འཇིགས་པ་
དང་བྱམས་པའི་སྦྱིན་པ་བཞི་ཉིན་རེ་བཞིན་ལན་དྲུག་ཏུ་སྦྱིན་པ་དང་། བྱམས་པའི་དོན་ཁ་སྦྱོར་གྱི་འགྲེལ་པར་
སྙན་པར་སྨྲ་བ་བཤད་པས་མཚོན་ནས་དོན་སྤྱོད་པ་དང་དོན་མཐུན་པའང་བསྡུད་དོ། །འཇིག་རྟེན་གསུམ་རྒྱལ་
གྱི་རྒྱུད་དུ། དབང་བསྐུར་བའི་སྦྱིན་པ་དང་། བཟའ་བཏུང་དང་། ནོར་བཟང་པོ་དང་། དམ་པའི་ཆོས་རྣམས་
སྦྱིན་བྱར་བྱས་ནས། སྦྱིན་པའི་ཡུལ་རིམ་པ་བཞིན། དེ་བཞིན་གཤེགས་པ་དང་། སེམས་ཅན་དང་། བྱོལ་སོང་
དང་། མི་སྣང་བའི་སེམས་ཅན་ལ་སྦྱིན་པར་གསུངས་སོ། །དཀོན་མཆོག་འབྱུང་གནས་ཀྱི་མདོར་སྦྱིན་པའི་ཡུལ་
རྫོགས་པའི་སངས་རྒྱས་སུ་མོས་པར་བྱས་ཏེ་བྱིན་པས་སངས་རྒྱས་ལ་ཕུལ་བའི་སྦྱིན་པ་རྒྱ་ཆེན་པོར་འགྱུར་
རོ༑ ༑ཞེས་གསུངས་སོ། །འོད་དཔག་མེད་དང་པདྨའི་རིགས་ཀྱི་སྡོམ་པ་ནི། ཁྲུས་དང་གཙང་སྦྲ་ལ་སོགས་ལུས་
ཀྱི་བྱ་བ་དང་། བྲིས་སྐུ་ལ་སོགས་ཕྱིའི་ལྷ་ལ་དམིགས་པའི་ཆོས་བྱ་བ་དང་། སྤྱོད་པའི་རྒྱུད་རྣམས་ཕྱི་དང་གསང་
བའི་ཆོས་རྣལ་འབྱོར་གྱི་རྒྱུད་དང་། རྣལ་འབྱོར་ཆེན་པོ་ཕ་རྒྱུད་དང་། རྣལ་འབྱོར་བླ་མེད་མ་རྒྱུད་ནང་ངོ་། །ཕྱིའི་
ཐེག་པ་གསུམ་འཛིན་པའོ། །འདི་ལ་ངོས་འཛིན་ཚུལ་མི་འདྲ་བ་དུ་མ་སྣང་ངོ་། །ལས་ཀྱི་རིགས་དོན་ཡོད་གྲུབ་
པའི་སྡོམ་པ་ལ། ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པས་རྒྱལ་བ་སྲས་དང་བཅས་པ་རྣམས་མཆོད་པའོ། །
རྩ་བའི་ལྟུང་བ་བཅུ་བཞི་ནི། དང་པོ་དབང་བསྐུར་བཤད་རྒྱུད་མན་ངག་བསྟན་པ་གསུམ་ལྷན་ནམ་གང་
རུང་གི་བླ་མ་ལ། དེའི་དྲོད་འཛིན་ཅིང་བརྙས་པ་བྱེད་པའམ་འཛེམ་པ་མེད་པར་དེའི་དྲུང་དུ་མི་དགེ་བ་སྤྱོད་ཅིང་
ཐུགས་དཀྲུགས་པ་སྟེ། ཀོ་ས་ལའི་རྒྱན་དུ། སྙིང་ནས་སློབ་དཔོན་སྨོད་པ་དག །བསྒྲུབས་ཀྱང་འགྲུབ་པར་
ཡོངས་མི་འགྱུར། །ཞེས་པ་དང་། ལེགས་པར་གྲུབ་པའི་རྒྱུད་དུ། །བླ་མ་དཀྱིལ་འཁོར་སྟོན་པ་ནི། །སྤྱོད་པ་ངན་
པར་གྱུར་ན་ཡང་། །ལུས་སམ་ཡང་ན་ཡིད་ཀྱིས་ཀྱང་། །ཤེས་པས་ནམ་ཡང་སྨད་མི་བྱ། །ཞེས་གསུངས་སོ། །མན་
ངག་བྱིན་པའི་ཚད་ནི། སློབ་དཔོན་ཤཱནྟི་པས་གསང་འདུས་ཀྱི་འགྲེལ་པར། སྙིང་ནས་སློབ་དཔོན་སྨོད་པ་དག །ཅེས་
པ༑ འདིར་གང་ལ་སྔགས་སམ་ཏིང་ངེ་འཛིན་ཡང་དག་པ་གཅིག་ཙམ་སྟོན་པ་དེ་ཡང་དེའི་སློབ་དཔོན་ཡིན་ནོ་
ཞེས་གསུངས་སོ། །ཆོས་ཀྱི་འགྲེལ་པ་ཡོད་པའི་སློབ་དཔོན་གཞན་ལ་སྨད་ནའང་། རྩ་བའི་ལྟུང་བར་མི་འགྱུར་
ཀྱང་ཉེས་པ་ཆེན་པོར་འགྱུར་ཏེ། རྒྱུད་འགྲེལ་རྣམས་སུ་ཡི་གེ་གཅིག་ཙམ་བྱིན་པ་ལ་བརྙས་ནའང་ངན་སོང་དུ་
སྐྱེ་བར་གསུངས་སོ། །རྩ་ལྟུང་གཉིས་པ་ནི། བདེ་བར་གཤེགས་པའི་བཀའ་ཐེག་པ་གསུམ་གྱི་ཚིག་དོན་ལ་~390~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བརྙས་པའི་སྒོ་ནས་ཁྱད་དུ་གསོད་པའམ། རྡོ་རྗེ་སློབ་དཔོན་གྱི་ལྐོག་ཏུ་སངས་རྒྱས་ཀྱི་བཀའ་དང་འགལ་བའི་
མི་དགེ་བ་སྤྱོད་པ་ཡིན་ཞེས་ཀྱང་གསུང་ངོ་། །རྩ་ལྟུང་གསུམ་པ་རྡོ་རྗེ་ཐེག་པའི་དཀྱིལ་འཁོར་དུ་ཞུགས་པ་
རྣམས་རྡོ་རྗེ་སྤུན་ཡིན་ལ། དཀྱིལ་འཁོར་གཅིག་པ་དང་། བླ་མ་གཅིག་པ་དང་། ཕྱག་རྒྱ་གཅིག་པ་རྣམས་ཁྱད་
པར་གྱི་སྤུན་ཡིན་ན། ཐེག་པ་ཆེན་པོར་ཞུགས་པ་རྣམས་ཀྱང་ཉེ་བའི་སྤུན་ཡིན་ཏེ། མདོ་ལས། རིགས་ཀྱི་བུའམ་
རིགས་ཀྱི་བུ་མོ་འདི་དག །བདག་དང་ལྷན་ཅིག་གྲུ་གཅིག་ཏུ་ཞུགས་པས་ཐེག་པ་གཅིག་གི་འགྲོ་བའོ། །ཞེས་
གསུངས་སོ། །ཡུལ་དེ་ལ་ཞེ་སྡང་བས་སྐྱོན་སྨྲ་ཞིང་ཡིད་འཁྲུག་པར་བྱེད་པའོ། །ཉེ་བའི་སྤུན་ལ་རྩ་ལྟུང་མི་
འབྱུང་ཡང་། ཡུལ་གཞན་ལས་ཁྱད་པར་དུ་འཕགས་པ་ཡིན་ནོ། །རྩ་ལྟུང་བཞི་པ་ནི། ཡུལ་སེམས་ཅན་གཅིག་
དུ་མ་ལ་ཕན་པ་དང་བདེ་བར་འདོད་པ་རྣམ་པ་ཐམས་ཅད་དུ་སྤངས་པའོ། །རྩ་ལྟུང་ལྔ་པ་ནི། སེམས་ཅན་གྱི་
དོན་དུ་སངས་རྒྱས་ཐོབ་པར་བྱའོ། །ཞེས་དམ་བཅས་པའི་སྨོན་པ་བྱང་ཆུབ་ཀྱི་སེམས་འདོར་བའོ། །
རྩ་ལྟུང་དྲུག་པ་ནི། ང་རྒྱལ་དང་བརྙས་སེམས་ཀྱིས་མུ་སྟེགས་ཀྱི་ཆོས་ཁྱད་དུ་བསད་ན་རྩ་ལྟུང་དུ་འགྱུར་
ཏེ༑ མུ་སྟེགས་ཅན་ལ་སྨད་བྱས་ན། །རྣམ་པར་སྣང་མཛད་རིང་བའི་རྒྱུ། །ཞེས་པ་དང་། ཕྱི་རོལ་པ་ཡང་ལམ་
ཚོལ་ཞུགས། །དེ་ཕྱིར་དེ་ལ་སྨད་མི་བྱ། །ཞེས་གསུངས་པའི་ཕྱིར་ནག་པོ་པས་བཤད་ཀྱང་། རང་དང་གཞན་
ཅེས་པ་སྔགས་དང་ཕ་རོལ་ཏུ་ཕྱིན་པའི་ཐེག་པ་ཆེན་པོ་དང་། ཉན་ཐོས་ཀྱི་ཐེག་པ་བྱང་ཆུབ་ཀྱི་ལམ་མ་ཡིན་
ཞེས་སྨད་པའོ། །རྩ་ལྟུང་བདུན་པ་ནི། སྣོད་མ་ཡིན་པ་ལོག་སྲེད་ཅན་དང་། ཆོ་གས་མ་སྨིན་པ་བུམ་དབང་མ་
ཐོབ་པ་དང་། དབང་ཡོངས་སུ་རྫོགས་པས་མ་སྨིན་པ་དབང་བར་པ་གཉིས་མ་ཐོབ་པ་དང་། ཉམས་པས་མ་
སྨིན་པ་རྩ་ལྟུང་བྱུང་ནས་སོར་མ་ཆུད་པ་དང་། ཟབ་མོས་འཇིགས་པས་མ་སྨིན་པ་བཞི་པའི་དེ་ཁོ་ན་ཉིད་ལ་ངེས་
པ་མ་ཐོབ་པའོ། །ཡང་ན་ཉན་ཐོས་ཀྱི་རིགས་ཅན་ལ་བདེ་བ་ཆེན་པོའི་ཡེ་ཤེས་སྟེར་བ་དང་། མ་སྨིན་པ་དེ་ལ་དེ་
དང་གོང་མའི་གསང་བ་བསྒྲགས་པའོ། །རྩ་ལྟུང་བརྒྱད་པ་ནི། བུམ་པའི་དབང་བསྐུར་ཏེ་ཕུང་པོ་ལྔ་སངས་རྒྱས་
ལྔའི་རང་བཞིན་དུ་གནས་པ་དེར་བསྐྱེད་ཅིང་བྱིན་གྱིས་བརླབས་པ་ལ་མ་དག་པའི་ཕུང་པོར་འདུ་ཤེས་སྨད་པ་
དང་། དེ་དཀའ་ཐུབ་དྲག་པོས་གདུང་བར་བྱེད་ཅིང་། ཆད་པས་གཅོད་པ་དང་། ཁུར་ཆེན་ཁུར་བ་ལ་སོགས་
པས་བརྙས་པར་བྱེད་པའོ། །ལུས་ལ་ཞེན་པ་སྤང་བའི་ཕྱིར་མི་གཙང་བའི་འདུ་ཤེས་ཡིད་ལ་བྱེད་པ་ཙམ་ལ་ཉེས་
པ་མེད་ཅིང་། མི་གཙང་བར་འདུ་ཤེས་ནས་ཁྱད་དུ་གསོད་ན་རྩ་ལྟུང་ངོ་། །རྩ་ལྟུང་དགུ་པ་ནི། ཆོས་ཐམས་ཅད་
རང་བཞིན་གྱིས་རྣམ་པར་དག་པའི་དེ་བཞིན་ཉིད་ལ་ཡོད་མེད་དུ་རྟོག་ཅིང་། ཐེ་ཚོམ་ཟའམ་བརྗོད་བྲལ་ལྷན་
ཅིག་སྐྱེས་པའི་ཡེ་ཤེས་ལ་ཐེ་ཚོམ་ཟ་ནས་སྤོང་བའོ། རྩ་ལྟུང་བཅུ་པ་ནི། བླ་མ་དཀོན་མཆོག་གསུམ་ལ་སྨད་པར་~391~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བྱེད་པ་དང་། སངས་རྒྱས་ཀྱི་བསྟན་པ་བཤིག་པ་དང་། སེམས་ཅན་མང་པོ་ལ་གནོད་པར་བྱེད་པའི་གདུག་པ་
ཅན་མངོན་སྤྱོད་ཀྱིས་བསྒྲལ་བའི་ཡུལ་དུ་གྱུར་པ་ལ་མཛའ་བོར་བྱེད་ཅིང་ལུས་ངག་གིས་ཕན་འདོགས་པའོ། །རྡོ་རྗེ་
སྙིང་པོ་རྒྱན་དུ༑ ཤིན་ཏུ་གདུག་པ་དྲག་རྣམས་ལ། །ཞི་བ་ཉེ་བར་མི་བྱ་སྟེ། །ཤེས་རབ་ཐབས་ཀྱི་བདག་ཉིད་
ཀྱིས། །དེ་བཞིན་གཤེགས་རྣམས་ཁྲོ་བོར་མཛད། །ཐུགས་རྗེས་ཁྲོས་པའི་ངང་ཚུལ་ཅན། །འཇིག་རྟེན་གསུམ་
ཡང་ངེས་བསྲེག་མཛད། །ཅེས་པ་དང་། སྦྱོང་རྒྱུད་ལས། གླེན་པ་དཀོན་མཆོག་གསུམ་སྨད་དང་། །སངས་རྒྱས་
བསྟན་ལ་གནོད་བྱེད་དང་། །བླ་མ་སྨོད་ལ་བརྩོན་པ་རྣམས། །མཁས་པས་བསྒྲིམས་ཏེ་བསད་པར་བྱ། །ཞེས་
པའི་ཚུལ་ནི་སྙིང་རྗེ་ཆེན་པོས་ལས་སྦྱོར་དྲག་པོ་བྱེད་པའོ། །ཡང་ན། ཁ་ནས་བཟང་པོ་སྨྲ་ཞིང་སྙིང་ལ་ངན་
སེམས་འཛིན་པ་གཡོ་སྒྱུའི་རྩ་ལྟུང་དུ་བཞེད་དོ། །རྩ་ལྟུང་བཅུ་གཅིག་པ་ནི། མིང་དང་མཚན་མ་དང་བྲལ་བའི་
ཆོས་ལ་དེ་ལྟར་འཛིན་པ་སྟེ། སྟོང་ཉིད་ཀྱི་མཐར་འཛིན་པ་རྩ་ལྟུང་དུ་རྗེ་བཙུན་ཆེན་པོ་དང་ཆོས་རྗེ་ཉིད་བཞེད་
དོ༑ ༑རྩ་ལྟུང་བཅུ་གཉིས་པ་ནི། དད་པ་ཅན་གྱི་སེམས་ཅན་ལ་ལོག་འཚོ་དང་ཆོས་ལོག་འཆད་པ་དང་། སྒྱུ་མའི་
རྣམ་འཕྲུལ་སྟོན་པ་ལ་སོགས་པས་བསླུས་ཏེ་སྐྱབས་གནས་དང་། ལྟ་སྤྱོད་ཕྱིན་ཅི་ལོག་ཏུ་བསྒྱུར་བ་དང་། ལམ་
གོང་མ་ལ་དད་པ་འོག་མར་བསྒྱུར་ནས་སུན་འབྱིན་པའོ། །རྩ་ལྟུང་བཅུ་གསུམ་པ་ནི། བདུད་རྩི་ལྔ་ལ་སོགས་པ་
དམ་ཚིག་གི་རྫས་སྨད་པའི་འདུ་ཤེས་ཀྱིས་མི་བསྟེན་པ་དང་། བསྟེན་པ་ཁྱད་དུ་བསོད་པ་དང་། ཡོ་གའི་ལུགས་
ལ་རྡོ་རྗེ་དྲིལ་བུ་ལ་སོགས་པ་ནི་མི་བསྟེན་པའོ། །རྩ་ལྟུང་བཅུ་བཞི་པ་ནི། བདེ་བ་ཆེན་པོའི་ཡེ་ཤེས་འབྱུང་བའི་
རྟེན་དང་། ཡུམ་ཤེར་ཕྱིན་གྱི་མཚོན་བྱེད་བུད་མེད་རྟེན་དམན་པ་དང་སྐྱོན་ཅན་འདུ་ཤེས་པས་སྨོད་པར་བྱེད་
པའོ། །དབང་དང་དམ་ཚིག་གི་དུས་སུ་བསྟེན་པ་ནི་ཉེ་བ་ཡིན་ལ་གཞན་ནི་རིང་པའོ། །སློབ་དཔོན་ཤཱནྟི་པས།
རྩོད་པའི་དུས་སུ་བུད་མེད་ལ་སྲེད་པ་ཤས་ཆེ་བས་དེ་དག་འདུལ་བའི་ཕྱིར་རྒྱལ་བ་སྲས་བཅས་བུད་མེད་དུ་
སྤྲུལ་ནས་འགྲོ་བའི་དོན་མཛད་པ་རྣམས་ལ་སྨད་ན་ཉེས་པ་ཆེ་ཞིང་། ལྟུང་བ་འབྱུང་ཉེ་བས་བུད་མེད་ལ་སྨོད་པ་
སྤྱིར་དགག་པ་མཛད་པ་ཡིན་ཏེ། འདུས་པ་རིན་པོ་ཆེའི་ཏོག་ལས། ཚངས་པ་ཕུན་སུམ་ཚོགས་པའི་དབང་ཕྱུག་
ཅེས་བྱ་བ་བུད་མེད་ཀྱི་གཟུགས་སུ་བསྒྱུར་ནས་སངས་རྒྱས་ཚེ་དཔག་མེད་ཀྱི་དྲུང་དུ་འཁོད་པ་ལ། བརྒྱ་བྱིན་
གཙུག་ཕུད་འཛིན་གྱི་སྲིང་མོ་ཁྱོད་བག་མེད་པར་མ་བྱེད་པར་དེར་མ་འདུག་པར་སོང་ཤིག་ཅེས་སྨྲས་པས།
སངས་རྒྱས་ཀྱིས་ལྷའི་དབང་པོ་ལེགས་པར་རྟོགས་ལ་སྨྲོས་ཤིག །ཡིད་དུ་མི་འོང་བའི་འབྲས་བུ་འབྱུང་བར་གྱུར་
ཏ་རེ། སྐྱེས་བུ་དམ་པ་འདི་ནི་དེ་བཞིན་གཤེགས་པ་རྣམས་མཆོད་པའི་ཕྱིར་བུད་མེད་དུ་སྤྲུལ་པ་ཡིན་ནོ། །ཞེས་
གསུངས་པས་བརྒྱ་བྱིན་གྱི་འགྱོད་པས་བཟོད་པར་གསོལ་བར་བྱས། གལ་ཏེ་ཉེས་པ་དེ་མ་སྦྱངས་ན་ཚེ་རབས་~392~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བརྒྱད་ཁྲི་བཞི་སྟོང་བུད་མེད་དུ་སྐྱེ་བར་འགྱུར་རོ། །ཞེས་གསུངས་པ་ཁུངས་སུ་མཛད་དོ། །ལྷ་མོ་དྲི་མ་མེད་པའི་
འོད་ཀྱི་མདོར་ཡང་། འཕགས་པ་འཇམ་དཔལ་བུད་མེད་ཀྱི་གཟུགས་ཀྱིས་འགྲོ་བ་མང་པོའི་དོན་མཛད་དེ།
སེམས་ཅན་རྣམས་ཀྱིས་དེ་ལྟར་མི་ཤེས་སོ། །ཞེས་འབྱུང་ངོ་། །རྩ་ལྟུང་དྲུག་པ་ཡང་ཤིན་ཏུ་འབྱུང་ཉེ་ཞིང་ཉེས་པ་
ཆེ་བ་ཡིན་ཏེ། ཆོས་ཡང་དག་པར་བསྡུད་པའི་མདོར། དམ་པའི་ཆོས་ལ་འདི་ནི་ཟབ་བོ། །འདི་ནི་མི་ཟབ་བོ། །ཞེས་
ཟེར་ན་དམ་པའི་ཆོས་སྤོང་བའོ། །འདི་ནི་སྒྲུབ་པར་བྱའོ། །འདི་ནི་སྒྲུབ་པར་མི་བྱའོ་ཞེས་ཟེར་ན་དམ་པའི་ཆོས་
སྤོང་བའོ། །ཞེས་པ་ལ་སོགས་མང་དུ་གསུངས་ཤིང་། རྒྱལ་བ་བྱམས་པས། གང་ཞིག་ཡིད་ནི་ཆོས་ལ་སྡང་བ་དེ་
ལ་ཐར་པ་ག་ལ་ཡོད། །ཅེས་གསུངས་པས་སངས་རྒྱས་ཀྱི་གསུང་ལ་མོས་པར་མ་གྱུར་ཀྱང་སྨད་པར་མི་བྱ་སྟེ།
བདག་ནི་ཤིན་ཏུ་རྨོངས་པ་ལ། ཐམས་ཅད་མཁྱེན་པའི་ཡེ་ཤེས་ཀྱི་ཡུལ་ནི་བསམ་གྱིས་མི་ཁྱབ་བོ་ཞེས་དྲན་པར་
བྱའོ། །བདེ་མཆོག་ཉུང་ངུར། ཟབ་མོའི་ཆོས་ནི་སྟོན་པ་ལ། །གལ་ཏེ་མོས་པར་མ་གྱུར་ཀྱང་། །སྨོད་པ་དག་ཏུ་
མི་བྱ་སྟེ། །ཆོས་ཉིད་བསམ་མི་ཁྱབ་དྲན་བྱ། །ཞེས་པ་དང་། མངོན་བརྗོད་བླ་མར། ཟབ་མོའི་ཆོས་ནི་བསྟན་པ་
ལ༑ ༑གང་ཞིག་མོས་པར་མ་གྱུར་ཀྱང་། །སྨད་པ་དག་ཏུ་མི་བྱ་སྟེ། །སྟོང་ཉིད་སྙིང་རྗེ་མི་ཕྱེད་པའི། །ཆོས་ཉིད་
ཐམས་ཅད་བསམ་མི་ཁྱབ། །སངས་རྒྱས་རོལ་པའང་བསམ་མི་ཁྱབ། །ཅེས་པ་དང་། ཡེ་ཤེས་ཐིག་ལེར། མུ་
སྟེགས་པའང་ཉན་ཐོས་ལ། །དམན་ཀྱང་དེ་ལ་སྨད་མི་བྱ། །ཞེས་པ་དང་། ཆོས་ཡང་དག་པར་བསྡུད་པར། ང་
ནི་བར་མ་དོར་གནས་པ་ལ་ཆོས་སྤོང་བ་ཞེས་མི་སྨྲའོ། །ཞེས་མི་མོས་ཀྱང་བཏང་སྙོམས་སུ་བཞག་ན་ཆོས་སྤོང་
དུ་མི་འགྱུར་བར་གསུངས་སོ། །དེས་ན་སངས་རྒྱས་སུ་གསུངས་པའི་བཅས་པ་འགའ་ཞིག་ཁྱད་དུ་བསོད་པ་
དང་། མདོ་རྒྱུད་ཀྱི་གསུང་ཕྱོགས་རེ་ལ་སྨད་ནའང་རྩ་ལྟུང་དུ་འགྱུར་ལ། སྡེ་སྣོད་རྒྱ་ཆེན་པོ་དག་ལ་དྲང་བའི་
དོན་ཡིན་པས་ཚད་མར་མི་འཛིན་ནོ། །ཞེས་འདོར་ཅིང་ཁྱད་དུ་གསོད་པ་དག་ལྟ་ཅི་སྨོས། དེས་ན་ཆོས་དང་གང་
ཟག་གི་ཚོད་འཛིན་བྱེད་པའང་ཐམས་ཅད་མཁྱེན་པ་ལས་གཞན་གྱིས་སྤང་བར་བྱ་སྟེ། བཅོམ་ལྡན་འདས་ཀྱིས་
གང་ཟག་གི་ཚོད་འཛིན་ན་རང་ཉིད་ཉམས་པར་འགྱུར་རོ། །ཞེས་གསུངས་སོ། །རྡོ་རྗེ་སྙིང་པོ་རྒྱན་དུ། ཐུན་མོང་
མ་ཡིན་ཕས་ཕམ་པས། །བཅུ་བཞིར་གྲགས་པ་གང་ཡིན་པ། །སྔགས་པ་དོན་ཀུན་སྒྲུབ་བྱེད་པས། །སྤང་ཞིང་
དོར་བར་མི་བྱའོ། །སློབ་དཔོན་སྙིང་ནས་སྨོད་པ་དང་། །བདེ་གཤེགས་བཀའ་ལས་འདའ་བྱེད་དང་། །ཞེ་སྡང་
གིས་ནི་མཆེད་སུན་འབྱིན། །བྱང་སེམས་མེད་པར་སེམས་ཅན་སྤངས། །བྱང་ཆུབ་སེམས་ཆེན་འདོར་བ་
དང་། །བདག་གཞན་གྲུབ་པའི་མཐའ་སྨོད་བྱེད། །སྣོད་མི་རུང་ལ་གསང་བ་བསྟན། །རྒྱལ་བའི་བདག་ཉིད་
ཕུང་པོ་སྨད། །དག་པའི་ཆོས་ལ་སོམ་ཉི་བྱེད། །གསུམ་ལྡན་ཁྲོད་ལ་བྱམས་ལྡན་བྱེད། །སྟོང་པ་ཐལ་བྱུང་ལ་~393~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
རྟོགས་པ། །དད་ལྡན་སེམས་ནི་སུན་འབྱིན་བྱེད། །དམ་ཚིག་དང་ལྡན་བརྩེ་མི་བྱེད། །ཤེས་ལྡན་བུད་མེད་སྨོད་
པར་བྱེད། །སྔགས་པས་དེ་དག་ཡོངས་སྤངས་ནས། །ངེས་པར་དངོས་གྲུབ་འཐོབ་པར་བྱེད། །དེ་ལས་སྔགས་
པ་ཡོངས་འདས་ན། །ངེས་པར་བདུད་དང་འཕྲད་པར་འགྱུར། །ནད་དང་སྡུག་བསྔལ་འཐོབ་འགྱུར་ཏེ། །བསྟིར་
མེད་སེམས་ཅན་དམྱལ་བར་འགྲོ། །སྒོམ་པོ་ལྟུང་བྱེད་ཉེས་དམིགས་ཀྱང་། །དེ་དང་འདྲ་བར་ཤེས་པར་བྱ། །དམ་
ཚིག་མི་ལྡན་རིག་མ་བསྟེན། །ཚོགས་ཀྱི་འཁོར་ལོར་བརྩོད་པར་བྱེད། །གསང་བའི་ཆོས་ནི་སྟོན་པ་དང་། །དད་
ལྡན་རྣམས་ལ་གཞན་དོན་དུ། །ཉན་ཐོས་ནང་དུ་ཡུན་རིང་གནས། །སྣོད་མི་རུང་ལ་གསང་བ་བསྟན། །ཁ་ན་མ་
ཐོ་སྦོམ་གྱུར་ཉེ། །སྔགས་པ་དེ་ཡི་དམ་སྡོམ་ཟད། །ཟད་པས་འགྲུབ་པར་ཡོངས་མི་འགྱུར། །དེ་བས་ཉིན་རེ་
ལན་གསུམ་དུ། །ཁ་དོན་གྱིས་ནི་ཀླག་པར་བྱ། །ཞེས་གསུངས་སོ། །དུས་ཀྱི་འཁོར་ལོར། རྩ་ལྟུང་ལྔ་པ་དབང་
པོ་ཉིས་བྱུང་གི་བདེ་བ་སངས་རྒྱས་ཀྱི་ལམ་དུ་འདོད་པས་ས་བོན་ཉམས་པར་བྱས་པའོ། །རྩ་ལྟུང་དགུ་པ་ནི།
རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་སུན་འབྱིན་པའོ། །
རྩ་ལྟུང་བཅུ་གཅིག་པ་ནི། སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་དེ་ཁོ་ན་ཉིད་མཆོག་ཏུ་མི་
འགྱུར་བའི་བདེ་བ་ཆེན་པོ་ལ་ཡིད་མི་ཆེས་པས་སྤོང་བའོ། །གཞན་རྣམས་ལའང་མི་འདྲ་བའི་ཁྱད་པར་ཅུང་ཟད་
སྣང་ངོ་། །སྦོམ་པོ་ལྟུང་བ་བརྒྱད་པའི་དམ་ཚིག་དང་ནི་མི་ལྡན་པའི་རིག་མ་ལམ་དུ་བྱ་བའི་ཕྱིར་བསྟེན་པར་
དགའ་བ་དང་། ཚོགས་ཀྱི་འཁོར་ལོའི་ནང་དུ་རྡོ་རྗེའི་སྤུན་དང་དམ་ཚིག་ལ་ཁ་ཤག་འགྱེད་པ་ཙམ་གྱི་ཕྱིར་
བརྩོད་པ་དང་། སྣོད་དུ་རུང་བའི་གང་ཟག་ལ་ཤེས་པར་འདོད་པའི་དོན་དེ་ལས་གཞན་སྟོན་པ་དང་། ཚོགས་
འཁོར་ལ་སོགས་པའི་དུས་སུ་བརྡ་སྐད་ཀྱི་ཚིག་སྨོས་པ་དེ། དུས་གཞན་དུ་དགོས་པ་མེད་པར་སྨྲ་བ་དང་།
གསང་སྔགས་ལ་མི་མོས་པའི་ཉན་ཐོས་ཀྱི་གང་ཟག་དང་ལྷན་ཅིག་ཞག་བདུན་གནས་པ་དང་། དམ་ཚིག་དང་
མི་ལྡན་པ་དང་དབང་འོག་མ་སྔོན་དུ་མ་སོང་བ་ལ་དབང་གོང་མ་དང་མ་འབྲེལ་བའི་ཆོས་སྟོན་པ་དང་། དབང་
བསྐུར་ཐོབ་པ་རྣམས་ལ་ཡང་ལྷའི་ཕྱག་རྒྱ་སྐབས་མ་ཡིན་པར་སྟོན་པ་དང་། དཀྱིལ་འཁོར་གྱི་ལས་ལ་འཇུག་
པའི་ཐོག་མར་རྒྱུད་ལས་གསུངས་པའི་བསྙེན་པ་ཚད་དུ་མ་སོང་བ་དང་། ཆོ་ག་བཤད་པ་བཞིན་མ་ཚང་བར་
དབང་བསྐུར་རབ་གནས་ལ་སོགས་བྱེད་པ་དང་། དགོས་པ་ཆེན་པོ་མེད་པར་ཕ་རོལ་ཏུ་ཕྱིན་པ་དང་ཉན་ཐོས་
ཀྱི་བཅས་པ་ལས་འདའ་བ་དང་། གསང་བའི་ཆོས་སྟོན་པ་དང་། ལུས་ཀྱི་ཕྱག་རྒྱ་སྟོན་པ་གཅིག་ཏུ་བསྡུད་
པའམ། ཡང་ན་ཕྱི་མ་གཉིས་ཀ་བཞག་ནས་རིག་མའི་བྱང་སེམས་སྟོབས་ཀྱིས་ལེན་པ་དང་བརྒྱད་དམ། ཡང་
སྦོམ་པོའི་ཉེས་པ་གྲངས་མེད་ཅེས་ཀྱང་གསུངས་སོ། །བཅུ་བཞི་དང་བརྒྱད་བསྡོམས་པས་ཉི་ཤུ་རྩ་གཉིས་ཀྱི་~394~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གྲངས་ཕྲེང་མཛད་པ་དང་། དེའི་སྟེང་དུ་རིགས་ལྔའི་སྡོམ་པ་དང་། སྲོག་མི་གཅོད་པ་ལ་སོགས་པ་བགྲངས་
པས་རྒྱུད་ལས་དངོས་སུ་གསུངས་པའི་དམ་ཚིག་དང་སྡོམ་པ་ལྔ་བཅུ་རྩ་གྲངས་པ་རྣམས། རྣལ་འབྱོར་བླ་ན་
མེད་པའི་ལམ་དུ་ཞུགས་པའི་སྔགས་པ་རྣམས་ཀྱིས་ཉམས་སུ་བླང་བྱར་བསྡམས་པ་རྣམས་བསྲུང་ན་དངོས་
གྲུབ་ཐོབ་པར་ཐེ་ཚོམ་མེད་ཅིང་། ཉམས་ན་དངོས་གྲུབ་མི་ཐོབ་པ་ཙམ་དུ་མ་ཟད་ངན་འགྲོར་ལྟུང་བར་གསུངས་
ཤིང་། བྲམ་ཟེ་ཆེན་པོའི་སངས་རྒྱས་ཐོད་པའི་བཀའ་འགྲེལ་དུ་གསང་བའི་མཛོད་ཀྱི་ལུང་གྲངས་པར། དབང་
བསྐུར་ཡང་དག་སྦྱིན་ལྡན་ན། །སྐྱེ་དང་སྐྱེ་བར་དབང་བསྐུར་འགྱུར། །དེ་ཡི་སྐྱེ་བ་བདུན་པ་ལ། །མ་བསྒོམས་
པར་ཡང་དངོས་གྲུབ་ཐོབ། །གང་ཞིག་སྡོམ་པ་དང་ལྡན་ཞིང་། །གལ་ཏེ་དམ་ཚིག་སྡོམ་ལ་གནས། །སྐྱེ་འདིར་
ལས་དབང་གིས་མ་གྲུབ། །སྐྱེ་བ་གཞན་དུ་དངོས་གྲུབ་ཐོབ། །རེ་ཞིག་དམ་ཚིག་ཉམས་པ་ལ། །དངོས་གྲུབ་
ཐོབ་པ་ལྟ་ཞོག་གིས། །མི་ཡི་སྐྱེ་བའང་རྙེད་པར་དཀའ། །ཞེས་པ་དང་། བི་བྷུ་ཏི་ཙན་ཏྲས། མ་བསྒོམས་གྱུར་
ཀྱང་ལྷུང་མེད་ན། །སྐྱེ་བ་བཅུ་དྲུག་དག་ནས་འགྲུབ། །ཅེས་སོ། །ཉམས་པའི་ཉེས་དམིགས་ནི། བདེ་མཆོག་རྩ་
རྒྱུད་ལས། དམ་ཚིག་རལ་ཅིང་ངན་སྤྱོད་བྱེད། །བྲམ་ཟེ་བསོད་པར་ཐེ་ཚོམ་མེད། །སྡིག་སྤྱོད་རྨོངས་པའི་བདག་
ཉིད་ཅན། །ངན་པའི་བདག་ཉིད་བླུན་པོ་དེ། །མཁའ་འགྲོ་མ་ཡིས་ཟོས་གྱུར་ཀྱང་། །དེ་ལ་ང་ནི་སྐྱོབ་མི་
བྱེད། །གསང་བ་པ་ཡི་ནང་ན་ནི། །སྒྲུབ་པ་པོ་དེ་ཕྱུགས་དང་འདྲ། །ཞེས་པ་དང་། ཟླ་གསང་ཐིག་ལེར། སྔགས་
ཀྱི་དངོས་གྲུབ་དོན་གཉེར་བས། །དམ་ཚིག་བསྲུང་ལ་བརྩོན་པར་བྱ། །གཞན་དུ་བྱེད་ན་སྔགས་མཁན་གྱིས། །སྔགས་
སོགས་འདོད་པའི་དོན་མི་འགྲུབ། །ལྷ་རྣམས་ཀྱིས་ནི་དམ་ཚིག་གི །གསོལ་བ་བཞེས་སུ་མི་གནང་སྟེ། །འཇིག་
རྟེན་འདིར་ནི་སྡུག་བསྔལ་ཆེ། །འཇིག་རྟེན་ཕ་རོལ་དམྱལ་བ་རྣམས། །དམ་ཚིག་སྤྱོད་ལས་འདས་པ་ཡིས། །རྨོངས་
པའི་བདག་ཉིད་ཅན་དེས་ཐོབ། །སློབ་མ་དེ་ཡང་དེ་བཞིན་དུ། །བློ་གཞན་སྡུག་བསྔལ་ཐོབ་འགྱུར་ཏེ། །དེས་ནི་
སྔགས་ཀྱི་དོན་མི་འགྲུབ། །ལྷ་རྣམས་ཀྱིས་ནི་བདེ་བའི་མཆོག །དམ་ཚིག་མེད་པའི་སློབ་མ་ལ། །ནམ་ཡང་སྦྱིན་
པར་མི་འགྱུར་རོ། །ཞེས་པ་དང་། སྤྱིའི་ཆོ་ག་སྙིང་པོ་རྒྱན་ལས། སྒྲ་ཙམ་ལ་ནི་རབ་གཞོལ་བའི། །སྔགས་པ་
མནར་མེད་སོགས་སུ་འགྲོ། །ང་ནི་སྔགས་པ་ཞེས་སྒྲོགས་ཤིང་། །གསང་བའི་ལམ་ལ་བརྟེན་ནས་ཀྱང་། །ཚུལ་
ཁྲིམས་ཡལ་བར་འདོར་མི་བྱ། །དཀར་པོའི་གོས་ལ་རབ་གནས་ཏེ། །ངོ་ཚ་རྣམ་པར་འདོར་ནས་སུ། །ལོག་པའི་
གཡེམ་ལ་མངོན་པར་ཞེན། །ངུ་འབོད་སེམས་ཅན་དམྱལ་བར་འགྲོ། །ཞེས་པ་དང་། ལས་དང་པོ་པའི་དམ་
ཚིག་བསྡུས་པར། དམ་ཚིག་ལ་མི་གནས་པར་གསང་སྔགས་ཚིག་ཙམ་གྱིས་བདག་དང་གཞན་གྱི་ལས་སྣ་
ཚོགས་བྱེད་པ་དེ་ནི། དཔེར་ན་མཛེ་ནད་ཅན་ནང་འབུས་རྙིང་པར་གྱུར་པ་ལ་ཕྱི་རོལ་གྱིས་གོས་དང་རྒྱན་གྱིས་~395~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བཀབ་པ་ལྟ་བུ་ཡིན་ནོ། །དེས་ནི་བདག་གི་དོན་ཡང་བྱར་མི་ནུས་ན་གཞན་གྱི་དོན་ལྟ་ཅི་སྨོས། ལྷ་དང་བཅས་
པའི་འཇིག་རྟེན་རྣམས་ཀྱིས་བཤུང་བར་གྱུར་པ་ཡིན་ནོ། །ཞེས་འབྱུང་ངོ་། །དེས་ན་རྒྱུད་ལས་གསུངས་པའི་
དམ་ཚིག་དང་སྡོམ་པ་རྣམས་ཇི་ལྟར་བསྲུང་པའི་ཚུལ། ཀུན་སློང་དང་ལུས་ངག་གི་སྦྱོར་བ་དང་། གང་ཟག་དང་
ལྟུང་བ་ལྕི་ཡང་གི་ཁྱད་པར་ལ་སོགས་རེ་རེ་ནས་ཞིབ་ཏུ་ཤེས་པར་བྱ་སྟེ། ཉེས་པ་མི་འབྱུང་བར་བྱ་བ་དང་།
གལ་ཏེ་བྱུང་ན་ཕམ་པ་དང་སྦོམ་པོ་ལ་སོགས་རིགས་གང་དུ་འདུ་བར་ཤེས་པར་བྱས་ནས་ཕྱིར་བཅོས་པ་དང་།
ཕྱིས་མི་འབྱུང་བར་སྡོམ་ཞིང་། སྡོམ་པ་བླངས་ན་བསྲུང་བ་ལ་བརྩོན་པར་བྱའོ། །དམ་ཚིག་དང་སྡོམ་པ་བསྲུང་
བའི་ཐབས་ལ། ཉིན་དང་མཚན་མོ་ལན་གསུམ་དུ། །ཉིད་རེ་བཞིན་ནི་བཟླ་བར་བྱ། །ཞེས་གསུངས་པས། ཞག་
རེ་ལ་བསྲུང་བྱའི་ཚིག་རྣམས་ལན་དྲུག་ཏུ་བཟླས་ཤིང་མ་བརྗེད་པར་བྱེད་པ་དང་། བུད་མེད་ཐམས་ཅད་མཐོང་
བ་ན། །གཡོན་ནས་ལན་གསུམ་བསྐོར་བྱ་ཞིང་། །ཞེས་གསུངས་པས་ཡིད་ཀྱིས་གུས་པས་བསྐོར་བ་བྱེད་པ་
དང་། གང་པོས་ཞུས་པར། བྱང་ཆུབ་སེམས་དཔའ་སྔོན་མ་ཐོས་པའི་ཆོས་ཐོས་པར་གྱུར་ན་དོན་གྱི་ཚུལ་རབ་ཏུ་
སེམས་དཔར་བྱེད་ཀྱིས་འདི་མ་ཡིན་ནོ་ཞེས་སྨྲ་བར་མི་བྱེད་དེ། འདི་དང་ལྡན་ན་བླ་ན་མེད་པའི་བྱང་ཆུབ་ལས་
ཕྱིར་མི་སྡོག་པར་འགྱུར་རོ། །ཞེས་གསུངས་པ་ལྟར་དམ་པའི་ཆོས་མི་སྤོང་བ་དང་། སེམས་ཅན་གང་མཐོང་བ་
དེ་སངས་རྒྱས་ཀྱི་སྙིང་པོ་ཅན་ཡིན་ནོ་ཞེས་བརྙས་པར་མི་བྱེད་པ་དང་། དངོས་ཀུན་གང་དང་གང་སྣང་བ། །གཙོ་
དེ་རང་གི་ལྷག་པའི་ལྷ། །ཞེས་གསུངས་པ་ལྟར་དྲན་པར་བྱེད་པ་དང་། རྒྱུད་སྡེ་འོག་མའི་མཆོད་རྫས་རྒྱལ་བའི་
རིགས་ལ་མེ་ཏོག་སེར་པོ་དང་དཀར་པོ་དང་བདུག་སྤོས་ག་བུར་དང་། པདྨའི་རིགས་ལ་མེ་ཏོག་དཀར་པོ་དང་
དམར་པོ་བདུག་སྤོས་ཙནྡན་དཀར་པོ་དང་། རྡོ་རྗེའི་རིགས་ལ་མེ་ཏོག་སྔོན་པོ་དང་བདུག་སྤོས་གུ་གུལ་དང་།
ཐུན་མོང་དུ་ཨ་ཀ་རུ་དང་དུ་རུ་ཀའི་སྤོས་འབུལ་བར་གསུངས་པ་ལ་སོགས་ཁྱད་དུ་མི་གསོད་པར་སྒྲུབ་པ་དང་།
ན་མོ་བྷ་ག་ཝ་ཏེ། བཛྲ་སཱ་ར་པྲ་མརྡྷ་ན་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བྷུདྡྷ་ཡ། ཏདྱ་ཐ། ཨོཾ་བཛྲེ་བཛྲེ། མཧཱ་
བཛྲེ། མཧཱ་ཏེ་ཛྭ་བཛྲེ། མཧཱ་བིདྱ་བཛྲེ། མ་ཧཱ་བོདྡྷི་ཙིཏྟ་བཛྲེ། མ་ཧཱ་བོདྷི་ས་མནྡྷོ་པ་ས་གྲ་མ་ཎ་བཛྲི་སརྦ་ཀརྨ་ཨཱ་
བ་ར་ཎ་བི་ཤོ་དྷ་ནི་བཛྲེ་སྭཱ་ཧཱ། ཡིད་ལ་དྲན་པ་དང་བརྗོད་པ་ཙམ་གྱིས་མཆོད་པ་མཐའ་ཡས་པ་འབྱུང་བར་
འགྱུར་རོ། །ཛམྦྷ་ལ་ལ་ཆུ་སྦྱིན་ཅིང་། །བྱེ་མའི་ས་ལ་མཆོད་རྟེན་ཀྱང་། །མཁས་པས་ཆོ་ག་བཞིན་དུ་བྱ། །ཞེས་
གསུངས་པས། ཛམྦྷ་ལ་སེར་ནག་ལ་ཆུ་སྦྱིན་པ་དང་། སཙྪ་འདེབས་པའི་ལག་ལེན་བྱ་ཞིང་། དཔུང་བཟངས་སུ།
སྲིད་པ་གསུམ་ན་དཀོན་མཆོག་གསུམ་པོ་མཆོག །དངོས་གྲུབ་འདོད་པས་སྔགས་ཀྱི་ཐོག་མར་སྦྱར། །ཞེས་པ་
ལྟར། འོད་ལྡན་དུའང་། མུ་སྟེགས་ཀྱི་སྔགས་རིམ་ནད་ཞི་བ་སོགས་ལ་མགོ་བོར་དཀོན་མཆོག་གསུམ་ལ་ཕྱག་~396~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འཚལ་བ་བརྗོད་དེ། ན་མོཿརཏྣ་ཏྲཱ་ཡཱ་ཡ། ཀུ་རུ་ཀུ་ལེ་ཞེས་པ་ལྟ་བུའོ། །ཞེས་པ་དང་། ལུང་ལས་ཀྱང་། རིམས་
ནད་ལ་སོགས་སོང་བའི་སྐུར་པ་རྙིང་པ་ལ་མི་འགོམ་ཞིང་། བརྙས་པ་སྤང་བར་གསུངས་ལ། སོ་སོར་ཐར་པའི་
བསླབ་བྱ་ལའང་དགོས་པ་བླ་མ་དང་མཆོད་རྟེན་གྱི་གྲིབ་མ་དང་། མཆོད་རྫས་དམན་མ་དང་། དཀྱིལ་འཁོར་
གྱི་ཐིག་དང་ཚོན་ལ་མི་འགོམ་པ་དང་། ཅི་ནས་འགོམ་དགོས་པ་ཞིག་བྱུང་ན་དེ་རྣམས་ཀྱི་འོག་ནས་འཛུལ་བར་
བསམས་ཏེ། ཨོཾ་བཛྲ་བེ་ག་ཨ་ཀྲ་མ་ཧཱུྃ། ཞེས་བརྗོད་དེ་རྡོ་རྗེ་ཤུགས་ཀྱིས་འཇུག་པ་དང་། སྔགས་ཀྱིས་ཉེས་པར་
མི་འགྱུར་ཞེས་དེ་ཉིད་འདུས་པར་གསུངས་སོ། །གཞན་ཡང་བཟའ་བའི་དམ་ཚིག་ལྕགས་ཀྱུ་ལྔ་དང་སྒྲོན་མ་ལྔ་
དངོས་སམ་བཟའ་བཏུང་བྱིན་གྱིས་བརླབས་ནས་བསྟེན་པའི་དོན། བྷུ་རི་པས། མི་རྟོག་ཡེ་ཤེས་ལྔ་བསྒྱུར་ལྔ། །རྟག་
ཏུ་བརྟེན་ཅིང་སྤྱད་པར་བགྱི། །ཞེས་གསུངས་པ་ལྟར་གཙང་ཙོག་དང་བཟང་ངན་གྱི་རྟོག་པ་འཇོམས་པའི་
བསྟེན་པ་དང་། ཟླ་རེ་བཅུ་ཕྲག་གཉིས་པོ་དང་། །བཅོ་ལྔ་ལ་ཡང་རབ་ཏུ་མཆོད། །ཅེས་གསུངས་པ་ལྟར་ཚེས་
བཅུ་དང་། ཚོགས་འཁོར་མ་ཆགས་པར་སྒྲུབ་པ་དང་མི་འབྲལ་བའི་དམ་ཚིག་རྡོ་རྗེ་དྲིལ་བུ་དང་། རྒྱན་དྲུག་དང་
ཚངས་སྐུད་དང་། ཁ་ཊྭཱཾ་ག་དང་། ཅང་ཏེའུ་དང་། ཐོད་པ་ལ་སོགས་པ་དང་། གླེགས་བམ་དང་། བྲིས་སྐུ་ལ་
སོགས་སྣོད་མིན་གྱིས་མི་མཐོང་བར་འཆང་བ་དང་། དབང་བཞི་སོ་སོའི་ལམ་དམིགས་པ་ཞག་རེ་ལ་ཐུན་
བཞིའམ་གཅིག་ཙམ་མ་ཆགས་པར་སྒོམ་པ་ལ་བརྩོན་པར་བྱའོ། །ལྟུང་བ་ཕྱིར་འཆོས་པའི་ཚུལ་ནི། རྩ་ལྟུང་
བྱུང་ན་བླ་མ་དང་རྡོ་རྗེའི་སྤུན་དང་དམ་ཚིག་དང་ལྡན་པ་ལ་ཚོགས་ཀྱི་འཁོར་ལོ་དང་མཆོད་པས་མཉེས་པར་
བྱས་ལ། ལྟུང་བའི་མིང་བརྗོད་དེ་འགྱོད་སེམས་ཀྱིས་བཤགས་པ་བྱས་ནས། བླ་མ་ལ་དབང་ཡོངས་སུ་རྫོགས་
པ་ཞུ་བ་དང་། མ་འབྱོར་ན་རང་ཉིད་ཀྱིས་རྡུལ་ཚོན་དང་རས་བྲིས་ལ་སོགས་པའི་དཀྱིལ་འཁོར་བསྒྲུབས་ནས་
བདག་ཉིད་འཇུག་པའི་ཆོ་ག་ཡང་དང་ཡང་དུ་བྱ་ཞིང་སྡོམ་པ་སོར་ཆུད་པར་བླང་བར་བྱའོ། །དུས་ཀྱི་འཁོར་
ལོའི་དགོངས་པ་ནི་དབང་གོང་མའི་དོན་དང་འགལ་བའི་རྩ་ལྟུང་བྱུང་ན་དབང་བསྐུར་བླངས་པ་ཙམ་མི་ཆོག་ཏེ།
བདག་ཉིད་ཀྱི་ཉམས་ལེན་སོར་ཆུད་པར་བྱེད་དགོས་ཞེས་གསུངས་སོ། །རྩ་བའི་ལྟུང་བ་བྱུང་ན་སྡོམ་པ་སོར་
ཆུད་ཀྱང་། ཕྱི་མའི་རྣམ་སྨིན་ལས་གྲོལ་བ་ཡིན་མོད་ཀྱི། ཚེ་འདིར་མཆོག་གི་དངོས་གྲུབ་མི་ཐོབ་བོ། །དེས་ན་
སྲོག་དང་བརྡོས་ནས་ཀྱང་བསྲུང་བ་ལ་འབད་པར་བྱ་སྟེ། བདེ་མཆོག་གི་བཤད་རྒྱུད་སྡོམ་པ་འབྱུང་བ་ལས། ཅི་
སྟེ་དངོས་གྲུབ་མཆོག་འདོད་ན། །སྲོག་ནི་ཡོངས་སུ་གཏོང་ཡང་བླ། །འཆི་བའི་སྲོག་ལ་བབས་ཀྱང་བླའི། །རྟག་
ཏུ་དམ་ཚིག་བསྲུང་བར་བྱ། །ཞེས་གསུངས་སོ། །རྡོ་རྗེ་ཐེག་པའི་ལམ་བསྒྲུབས་ན་ཕན་ཡོན་ཆེ་བ་ལྟར། ཉམས་
ནའང་ཉེས་དམིགས་ཆེ་བས་གསང་སྔགས་ཀྱི་སྒོར་ཞུགས་པ་རྣམས་ཀྱིས་རྒྱུད་སྡེ་ཟབ་མོའི་ལམ་གྱི་དངོས་གཞི་~397~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དམ་ཚིག་དང་སྡོམ་པ་བསྲུང་བ་ལ་ཤིན་ཏུ་བརྩོན་པར་བྱའོ། །འཆི་བའི་ཉེས་པ་དང་བཅས་པར་ཚེའི་དུས་བྱས་
ནས། རྩ་བ་ཀུན་ཉམས་ཐལ་བ་དག །གསོ་ལ་ཉེ་བར་མི་བརྩོན་ན། །རྡོ་རྗེ་དམྱལ་བར་དེ་ལྟུང་བྱེད། །དམྱལ་བ་
ཕལ་པ་ཐམས་ཅད་ཀྱི། །སྡུག་བསྔལ་གཅིག་ཏུ་བསྡོམས་པ་བས། །དེ་ཡི་འབུམ་ཡང་ཆར་མི་ཕོད། །ཅེས་འོད་
ཀྱི་ཕྲེང་བར་གསུངས་སོ། །གསང་སྔགས་ཀྱི་ལམ་དུ་མ་ཞུགས་ཀྱང་ཕྱིའི་སྡེ་སྣོད་འཆད་པ་འགའ་ཞིག །རྡོ་རྗེ་
ཐེག་པའི་ཆོས་ལ་སྐུར་པ་འདེབས་པར་སྣང་སྟེ། དུས་ཀྱི་འཁོར་ལོའི་འགྲེལ་ཆེན་དུ། ཕྱག་རྒྱ་ཆེན་པོའི་རང་
བཞིན་མེད་པའི་ཆོས་ཐམས་ཅད་ཀྱི་མཚན་ཉིད་དང་རྣམ་པ་ཐམས་ཅད་ཀྱི་མཆོག་དང་ལྡན་མ། ཤེས་རབ་ཀྱི་ཕ་
རོལ་ཏུ་ཕྱིན་མ། སངས་རྒྱས་ཐམས་ཅད་ཆོས་འབྱུང་གི་སྒྲས་ཀྱང་དེ་ཉིད་བརྗོད་དེ། ཆོས་འབྱུང་གང་ལ་རང་
བཞིན་མེད་པའི་ཆོས་ཐམས་ཅད་འབྱུང་བར་འགྱུར་བའོ། །རང་བཞིན་མེད་པའི་ཆོས་རྣམས་ཀྱང་སྟོབས་བཅུ་
དང་མི་འཇིགས་པ་བཞི་ལ་སོགས་པ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་པོ་རྣམས་དེ་དག་འབྱུང་བར་འགྱུར་
བས་ན་ཐབས་བྱང་ཆུབ་སྟེ། སངས་རྒྱས་ཀྱི་ཞིང་དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་
གནས་ཡིན་ཏེ། བདེ་བའི་གནས་དང་སྐྱེ་བའི་གནས་སོ། །གང་ལས་ཁྲག་དང་། གཅི་བ་དང་། ཁུ་བ་རྣམས་
འབྱུང་བ་དེ་ནི་ཆོས་འབྱུང་མ་ཡིན་ནོ། །ཞེས་པ་དང་། སློབ་དཔོན་ཟླ་བ་གྲགས་པས་སྒྲོན་གསལ་དུ། ཡོངས་སུ་
དག་པའི་རྣལ་འབྱོར་ཀྱང་རྟོག་པ་ཐམས་ཅད་ལས་འདས་པ། སོ་སོ་རང་རང་གིས་རིག་པ། སངས་རྒྱས་ཀྱི་སྤྱོད་
ཡུལ། ཕུང་པོ་རིན་པོ་ཆེའི་ཟ་མ་ཏོག་གི་ནང་ན་གནས་པ། ཡོད་པ་དང་མེད་པའི་ཕྱོགས་ཐམས་ཅད་དང་བྲལ་
བ༑ ཡི་གེའི་རྗེས་སུ་འབྲང་བ་རྣམས་དང་རྟོག་གེ་བ་རྣམས་ཀྱི་སྤྱོད་ཡུལ་མ་ཡིན་པ། བླ་མ་དམ་པའི་མན་ངག་
འགའ་ཞིག་ལས་ཤེས་པར་བྱ་བ་ཡིན་ཏེ། ཞེས་གསུངས་པས་ཕ་རོལ་ཏུ་ཕྱིན་པའི་ལུང་དང་རྟོག་གེ་པའི་རིགས་
པ་རྣམས་ཀྱིས་སུན་འབྱིན་བཀོད་ནས་རྡོ་རྗེ་ཐེག་པའི་ངེས་དོན་ཟབ་མོ་འདི་ལྟ་བུ་ལ་སྐུར་པ་འདེབས་པའང་རྩ་
ལྟུང་གི་ཐ་སྙད་མི་འཇུག་པར་འདོད་ཀྱང་ཆོས་སྤོང་གི་ལས་མཐར་ཐུག་པ་ཡིན་པའི་ཕྱིར། རྣམ་པར་རྩུབ་ཅིང་
དྲག་ལ་ཡུན་རིང་བ་མྱོང་བར་འགྱུར་བས་ཤེས་ལྡན་རྣམས་ཀྱིས་བདག་ཉིད་ཕུང་བར་མི་བྱའོ། །གསང་སྔགས་
ཐམས་ཅད་ཀྱི་སྡོམ་པ་ལེགས་པར་བཤད་པའི་སྐབས་ཏེ་གསུམ་པའོ།།  །།
གསུམ་པ་ལ་གསུམ། ནོར་བ་སེལ་ཚུལ་ཉེ་བར་མཁོ་བ་བསྟན་པ། དེ་ལ་འཕྲོས་དང་བཅས་པའི་འཕེལ་
འགྲིབ་བྱུང་ཚུལ། འགག་དོན་དྲིལ་ནས་བརྩེ་བས་གདམས་པའོ། །དང་པོ་ལ་གཉིས། དོན་ལ་འཁྲུལ་པ་སེལ་
ཚུལ། དང་པོ་ལ་བརྒྱད། གློ་བུར་དུ་བཅོས་པའི་རང་བཟོའི་སུན་འབྱིན་ཚུལ། སྤྱིར་གྲུབ་མཐའ་ངན་པ་ཚར་
གཅོད་ཚུལ། ཆོས་དང་འགལ་བ་མཐའ་དག་དགག་བྱར་གདམས་པ། བླུན་པོའི་ལུང་སྦྱོར་རང་འཚང་སྟོན་པར་~398~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བཤད་པ། མཁས་རྨོངས་གཉིས་ཀྱི་འཁྲུལ་པའི་བྱེ་བྲག་བསྟན་པ། ཁུངས་ནས་མ་བྱུང་བའི་ཆོས་ལུགས་དོར་
བྱར་བསྟན་པ། བླུན་པོས་སྦྱར་བའི་མདོ་རྒྱུད་སུན་དབྱུང་བ། རིང་བསྲེལ་རང་བྱོན་ལ་སོགས་རྒྱུ་མཚན་གཏན་
ལ་དབབ་པའོ། །དང་པོ་ལ་གསུམ། བསྟན་འཛིན་མཁས་པས་ཇི་ལྟར་མཛད་པའི་ཚུལ། བསྟན་པའི་སྦྱིན་
བདག་གིས་ཇི་ལྟར་སྒྲུབ་ཚུལ། རང་བཟོ་མ་ཡིན་པའི་ནོར་བ་རིག་པས་འགོག་ཚུལ་ལོ། །
དང་པོ་ནི། འཁྲུལ་པའི་གྲུབ་མཐའ་སུན་འབྱིན་པའི། །རྣམ་བཞག་ཅུང་ཟད་བཤད་ཀྱིས་ཉོན། །མུ་
སྟེགས་སྟོན་པ་དབང་ཕྱུག་སོགས། །མནན་པའི་སངས་རྒྱས་མཐོང་ནས་ནི། །དེ་ཟློག་པ་ཡི་བྲིས་སྐུ་ཞིག །མུ་
སྟེགས་དབྱངས་ཅན་དགའ་བས་བྱས། །ཞེས་པ། གྲུབ་མཐའ་ངན་པ་སུན་འབྱིན་པའི་གདམས་པ་བསྟན་པ་ནི།
སྔོན་ཚེ་ཁ་ཆེའི་ཡུལ་དུ་སངས་རྒྱས་པའི་པཎྜི་ཏ་རྩ་ཐོན་པ་བརྒྱད་དང་། མུ་སྟེགས་ཀྱི་པཎྜི་ཏ་རྩ་ཐོན་པ་བཞི་བྱུང་
སྟེ། ཕྱི་རོལ་པའི་པཎྜི་ཏ་དབྱངས་ཅན་དགའ་བ་ཞེས་བྱ་བས་ནང་པའི་ལྷ་དུས་ཀྱི་འཁོར་ལོ་དང་། བདེ་མཆོག་
དང་། ཀྱེ་རྡོར་ལ་སོགས་པའི་བྲིས་སྐུའི་ཞབས་འོག་ཏུ། མུ་སྟེགས་ཀྱི་ལྷ་དབང་ཕྱུག་དང་ཁྱབ་འཇུག་དང་ཨུ་མ་
ལ་སོགས་མནན་པ་མཐོང་ནས་སྙིང་ན་བར་གྱུར་ཏེ། ཁོས་ཀྱང་དེའི་ལན་དུ་དེ་བཟློག་པའི་བྲིས་སྐུ་རང་བཟོར་
བྱས་སོ། །
མཁས་པ་ཆེན་པོ་ཛྙ་ན་ཤྲཱི། །དེ་དང་རྩོད་པའི་བརྩོད་གྲྭ་རུ། །རང་གཞན་གཉིས་ཀའི་སྡེ་པ་དང་། །རྒྱལ་
པོ་སོགས་ཀྱི་དཔང་པོའི་གྲྭར། །སངས་རྒྱས་མནན་པ་རང་བཟོ་ཡིན། །དེས་ན་འཁྲུལ་པ་ཡིན་པར་བསྒྲགས། །དེས་
ཀྱང་དབང་ཕྱུག་མནན་པ་ཡི། །སངས་རྒྱས་རང་བཟོ་ཡིན་ཅེས་བསྒྲགས། །ཞེས་པ། དེའི་ཚེ་ཕྱི་ནང་གི་པཎྜི་ཏ་
དང་བརྩོད་པའི་དཔང་པོར། རྒྱལ་པོ་འཁོར་དང་བཅས་པ་འདུས་པའི་གྲྭར། མཁས་པ་ཆེན་པོ་ཛྙཱན་ཤྲིས་མུ་
སྟེགས་ཀྱི་ལྷའི་འོག་ཏུ་སངས་རྒྱས་ཀྱི་སྐུ་གཟུགས་མནན་པ་འདི་ཁྱོད་ཀྱིས་རང་བཟོ་བྱས་པ་ཡིན་ཏེ། ཁྱོད་རང་
ཕྱི་རོལ་པའི་རིག་བྱེད་དང་གཞུང་ལུགས་མ་བཅོས་པ་གང་ནས་ཀྱང་བཤད་པ་མེད་པས་ལུང་དང་རིག་པས་མ་
གྲུབ་པའི་འཁྲུལ་པ་ཡིན་ནོ་ཞེས་སུན་འབྱིན་མཛད་དོ། །ཁོས་ཀྱང་དེའི་ལན་དུ་ཁྱེད་སངས་རྒྱས་པའི་ལྷའི་འོག་
ཏུ་ངེད་ཀྱི་ལྷ་དབང་ཕྱུག་ལ་སོགས་པ་མནན་པའང་རང་བཟོ་ཡིན་ནོ་ཞེས་བསྒྲེས་པའི་ལན་སྨྲས་སོ། །
དེ་ལ་མཁས་པས་འདི་སྐད་བརྩད། །སངས་རྒྱས་མནན་པ་ཁྱོད་ཀྱི་གཞུང་། །ཁུངས་མ་རྣམས་ནས་
བཤད་པ་མེད། །མུ་སྟེགས་མནན་པ་ངེད་ཀྱི་རྒྱུད། །གདོད་མ་ཉིད་ནས་ཡོད་པ་ཡིན། །དེས་ན་ངེད་ཀྱི་རང་བཟོ་
མེད། །ཅེས་པ། དེ་ལ་མཁས་པ་ཛྙཱ་ན་ཤྲཱིས་སུན་འབྱིན་འདི་སྐད་ཅེས། ཁྱོད་ཀྱི་ལྷ་དབང་ཕྱུག་ལ་སོགས་པའི་
འོག་ཏུ་ངེད་ཀྱི་ལྷ་རྫོགས་པའི་སངས་རྒྱས་ཀྱི་གཟུགས་མནན་པ་ཁྱེད་ཀྱི་གཞུང་ཁུངས་ཐུབ་གང་ནས་ཀྱང་~399~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བཤད་པ་མེད། གལ་ཏེ་ཡོད་ན་རྩོད་པའི་གྲྭར་འདིར་དཔང་པོའི་མདུན་དུ་བསྟན་པར་རིགས་སོ། །ངེད་ཀྱི་
ཞབས་འོག་ཏུ་མུ་སྟེགས་ཀྱི་ལྷ་མནན་པ་སྔོན་རྡོ་རྗེ་འཆང་གི་གསུངས་པའི་རྒྱུད་མ་བཅོས་པ་འཁོར་ལོ་སྡོམ་པ་
ལ་སོགས་པའི་རྩ་རྒྱུད་དང་། བཤད་རྒྱུད་འདི་དང་འདི་ན་ཡོད་པས་ངེད་ཀྱི་ལུགས་འདིར་རང་བཟོར་བཅོས་པ་
མ་ཡིན་ཅིང་ཁྱོད་ཀྱི་འདི་རང་བཟོ་ཡིན་པས་མཚུངས་པའི་སྐབས་མེད་དོ། །ཞེས་སྨྲས་སོ། །སྔོན་ནག་པོ་སྤྱོད་
པའི་རྡོ་རྗེས་སྤྱོད་པ་མཛད་པའི་ཚེ། ཤར་ཕྱོགས་ཀྱི་རྒྱལ་པོ་རོལ་པའི་ཟླ་བ་ཞེས་བྱ་བའི་བློན་པོ་དགེ་བའི་
མགོན་པོའི་གནས་སུ་བྱོན་ཏེ། རྒྱལ་པོ་ནི་ཕྱི་རོལ་པ་ཡིན། བློན་པོ་ནང་པ་ཡིན་པས་ཐུགས་རྗེ་ཆེན་པོའི་རྟེན་གྱི་
རབ་གནས་ཞུས། མེ་ཏོག་སྤྱི་བོར་བཞག་ནས་སུ་པྲ་ཏིཥྛ་ཞེས་གསུངས་པས། རྟེན་དེ་སུས་ཀྱང་བསྒུལ་མི་ནུས་
པར་གྱུར། དེ་ནས་བློན་པོས་འཁོར་ལོ་སྡོམ་པ་ཞུས་ཏེ། རྒྱལ་པོས་མ་ཚོར་བར་བྲིས་སྐུ་བཞེངས་སོ། །རེ་ཞིག་
གི་ཚེ་བྲིས་སྐུ་སྦེད་པའི་ལོང་མེད་པར་རྒྱལ་པོས་མཐོང་ནས། འདི་ཁྱོད་ཀྱིས་དྲན་ན་ཁྱོད་གསོད། བླ་མས་དྲན་
ན་བླ་མ་གསོད་དོ་ཞེས་ཟེར་རོ། །སངས་རྒྱས་ཀྱིས་རྒྱུད་ནས་བཤད་པ་ཡིན་བྱས་པས། ཆོས་ལུགས་གཉིས་སུ་
བདེན་བལྟའོ་ཞེས་ཟེར་ཏེ། རྒྱལ་པོས་དབང་ཕྱུག་དང་ཨུ་མའི་འོག་ཏུ་བདེ་མཆོག་མནན་པ་བྲིས་ནས་གོས་ཀྱིས་
དཀྲིས་ཏེ་རྨོད་བོར་ནས་ཞག་བདུན་བྲིས་སྐུ་གཉིས་ལྷན་ཅིག་བཞག་གོ །དེ་ནས་ཞལ་ཕྱེ་བའི་ཚེ་རྒྱལ་པོས་བྲིས་
པའི་རི་མོ་དེ་ཡང་འཁོར་ལོ་སྡོམ་པའི་ཞབས་ཀྱི་འོག་ཏུ་དབང་ཕྱུག་དང་ཨུ་མ་མནན་པའི་སྐུར་གྱུར་ཏོ། །རྒྱལ་པོ་
ཤིན་ཏུ་དད་པར་གྱུར་ཏེ་ཤར་ཕྱོགས་བྷཾ་ག་ལའི་ཡུལ་ཐམས་ཅད་སངས་རྒྱས་ཀྱི་བསྟན་པ་ལ་བཀོད་དོ། །དེ་ན་
མ་བཅོས་པའི་ཆོས་ལུགས་བཟང་པོ་ལ་ཡིད་ཆེས་པར་རིགས་སོ། །
གཉིས་པ་ནི། དེ་ནས་སྤོབས་པ་མེད་གྱུར་ཚེ། །རྒྱལ་པོ་ཁྱོད་ཀྱི་ཡུལ་འདི་རུ། །འདི་འདྲའི་རང་བཟོ་
འཕེལ་ན་ནི། །ད་དུང་རང་བཟོ་གཞན་འབྱུང་བས། །བསྟན་པ་སྤྱི་ལ་གནོད་པ་འདི། །ཁོ་རང་ལ་ཡང་ཅིས་མི་
གནོད། །ཅེས་པ། མུ་སྟེགས་དབྱངས་ཅན་དགའ་བས་མཁས་པ་ཛྙཱ་ན་ཤྲཱི་ལ་ལན་གདབ་པར་མ་ནུས་ཏེ་ཕམ་
པར་གྱུར་ཏོ། །དེའི་ཚེ་རྒྱལ་པོ་ལ་ཁྱོད་ཀྱི་ཁ་ཆེའི་ཡུལ་འདིར་ཁུངས་ནས་མ་བྱུང་བའི་རང་བཟོ་འདི་འདྲའི་ཆོས་
ལུགས་འཕེལ་ན་གཞན་གྱིས་ཀྱང་ཁུངས་ནས་མ་བྱུང་བའི་མུན་སྤྲུལ་གྱི་ཆོས་ལུགས་མང་པོ་བྱས་ཏེ་སུན་འབྱིན་
མེད་པར་རང་དགར་བསྟན་པས་སངས་རྒྱས་ཀྱི་བསྟན་པ་སྤྱི་ལ་གནོད་ཅིང་། རང་བཟོ་སྟོན་པའི་མུ་སྟེགས་བྱེད་
ཁོ་རང་གི་ལུགས་ལའང་བརྫུན་ཚིག་གློ་བུར་དུ་བྱུང་བ་མང་དུ་འདྲེས་པས་གནོད་པར་འགྱུར་རོ། །
འདི་འདྲའི་རང་བཟོའི་ཆོས་ལུགས་ནི། །སངས་རྒྱས་པ་ལ་བྱུང་ན་ཡང་། །རྒྱལ་པོ་ཁྱོད་ཀྱིས་དགག་
དགོས་སོ། །དེ་སྐད་བསྒོས་ནས་གྱང་རིས་བསུབས། །ཕྱི་ནང་གྲུབ་མཐའ་བརྩད་པ་ཡང་། །མུ་སྟེགས་གྲུབ་~400~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མཐའ་ཕམ་མཛད་ནས། །སངས་རྒྱས་བསྟན་པ་སྤེལ་ཅེས་ཐོས། །ཞེས་པ། རྒྱལ་པོ་ཁྱོད་ཀྱི་ཡུལ་ན་བྱུང་ཁུངས་
མེད་པའི་ཆོས་ལུགས་བླུན་པོ་རང་རང་གིས་བརྩམས་པ་མང་དུ་འཕེལ་ན་རྒྱལ་པོས་བདེན་བརྫུན་ལེགས་པར་
བརྟགས་ནས་ཚར་གཅོད་རྗེས་འཛིན་གྱི་ཁྲིམས་ལུགས་བྱེད་མི་ཤེས་སོ། །ཞེས་གྲགས་པ་ངན་པ་འབྱུང་བའི་
ཕྱིར་ཆོས་ལུགས་རང་བཟོ་བྱེད་པ་བྱུང་ན་སངས་རྒྱས་པའི་གྲུབ་མཐའ་བྱུང་ཡང་ཁྱོད་ཀྱི་ཚར་གཅད་དགོས་
སོ༑ ༑ཞེས་གདམས་ནས་མུ་སྟེགས་ཀྱིས་བྱས་པའི་རི་མོ་བསུབས་སོ། །དེ་ཕྱིན་ཆད་འཕྲལ་དུ་བཅོས་པའི་ཆོས་
ལུགས་སུན་ཕྱུང་བས་གྲུབ་མཐའ་གཙང་བ་དང་། མུ་སྟེགས་རྩེ་ཐོན་པ་རྣམས་ཀྱང་མཁས་པ་ཛྙཱ་ན་ཤྲཱིས་ཕམ་
པར་མཛད་པས་ནང་པའི་ཆོས་ལུགས་ལ་རྒོལ་བར་མ་ནུས་ཏེ། ཁ་ཆེའི་ཡུལ་དུ་སངས་རྒྱས་ཀྱི་བསྟན་པ་རྒྱས་
པར་གྱུར་ཏོ། །རྒྱལ་པོ་དེས་ཀྱང་མུ་སྟེགས་ཀྱི་ཆོས་ལུགས་མི་བྱེད་པའི་ཁྲིམས་བཅས་ནས་དེང་སང་གི་བར་དུ་
ཁ་ཆེ་སངས་རྒྱས་ཀྱི་བསྟན་པ་དར་རྒྱས་སུ་བྱུང་བའི་རྒྱུ་མཚན་དེ་ཡིན་ནོ། །དེས་ན་ལྷ་ཆོས་ཀྱི་བསྟན་པ་མི་
ཉམས་པར་གནས་པ་ཡང་མི་ཆོས་ཀྱི་རྒྱལ་ཁྲིམས་བཟང་པོ་ལ་བརྟེན་དགོས་པའི་ཕྱིར་ས་བདག་མི་དཔོན་
རྣམས་ཀྱིས་ཁྲིམས་ལུགས་བཟང་པོས་སྐྱང་དགོས་སོ། །དེ་ཡང་དྲི་མ་མེད་པའི་དྲིས་ལན་ལས། སྐྱེས་བུ་ལེགས་
པར་འདོད་པ་ཡིས། །གང་ལ་གནས་པར་བྱ་ཞེ་ན། །མཐོང་དང་མ་མཐོང་འཐོབ་བྱའི་ཕྱིར། །བདེན་པའི་ལམ་
ལ་ངེས་གནས་བྱ། །ཞེས་པ་དང་། འགྲོ་བ་འདི་དག་ཐམས་ཅད་ལས། །ངེས་པར་རྒྱལ་བ་གང་ཞེ་ན། །སྐྱེས་བུ་
བདེན་པར་སྨྲ་བ་དང་། བཟོད་པ་ཡང་དག་ལྡན་པའོ། །ཞེས་པས་བདེན་པའི་གཏམ་དང་དྲང་པོའི་རྣམ་ཐར་
བསྐྱངས་ན་ཐམས་ཅད་ལས་རྒྱལ་བ་ཐོབ་བོ། །འདུལ་བ་ལུང་དུ། རྒྱལ་པོ་རྣམས་བྱ་བ་ཕལ་ཆེར་མ་བརྟགས་
པར་བྱེད་པ་ཡིན་ཏེ། ཞེས་གསུངས་ཤིང་། མྱུར་དུ་ཉམས་པར་འགྱུར་བའི་རྒྱུ་ཡིན་པས་ལེགས་པར་བརྟགས་
ནས་བྱེད་དགོས་ཏེ། ཤེས་རབ་བརྒྱ་པར། མོད་པ་བརྟགས་ཏེ་བྱེད་པ་ལ། །མ་རུངས་པ་དག་མི་སྣང་སྟེ། །འཕྲོས་
པར་ཟ་བའི་ལུས་ལ་ནི། །ནད་ཀྱི་བར་ཆད་མི་འབྱུང་ངོ་། །ཞེས་སོ། །ཁེ་ཉེན་ལེགས་ཉེས་བརྟགས་ནས་སྨྲས་
པའི་ཚིག་ཐོག་ཏུ་འབེབས་དགོས་ཏེ། དབྲི་བསྐྱུངས་མེད་པར་སྨྲ་བ་དང་། །ཇི་སྐད་སྨྲས་ཤིང་སྒྲུབ་པ་དང་། །ཆོས་
བཞིན་ཉིད་དང་སྦྱོར་བ་ཡི། །མི་ཕོ་རྣམས་ནི་བདེ་བར་འཚོ། །ཞེས་སོ། །འཇིག་རྟེན་པའི་བྱ་བ་ལ་མཁས་པའི་
བློན་པོ་དང་། འབངས་རྣམས་ལེགས་པར་སྐྱོང་བའི་བསམ་པ་དང་ལྡན་པའི་རྒྱལ་པོ་དེ་གཅིག་ཁོ་ནས་གཞན་
ཆམ་ལ་འབེབས་ཤིང་འབངས་རྣམས་བདེ་བར་གྱུར་ཏོ། །
ལུགས་ལ་མཁས་པའི་བློན་པོ་ཡིས། །སྐྱེ་བོ་མ་ལུས་སྐྱོང་བྱེད་པའི། །རྒྱལ་པོ་གཅིག་པུ་ཁོ་ནས་ཀྱང་། །ས་
རྣམས་མ་ལུས་ཆོམ་དུ་འབེབས། །གང་ན་རྒྱལ་པོ་འབངས་རྣམས་ཀྱི། །ལེགས་ཉེས་སེམས་པར་བྱེད་པ་ཡི། །ཡུལ་~401~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དེར་རྒྱལ་པོ་ཡོད་ཅེས་བྱ། །ཞེས་སོ། །དེ་ལ་སྙིང་ཉེ་བས་དྲན་བསྐུལ་བའི་ཚིག་ལ་ཁྱད་གསོད་མི་བྱ་སྟེ། དྲི་མ་
མེད་པའི་དྲིས་ལན་དུ། །འོན་པར་གྱུར་པ་གང་ཞེ་ན། །ཕན་དང་མི་ཕན་མི་ཉན་པའོ། །ཞེས་སོ། །འོན་ཀྱང་
ལེགས་པར་བརྟགས་ནས་བླང་དོར་བྱ་དགོས་ཏེ། ཤེས་རབ་བརྒྱ་པར། མཇུག་ཏུ་སྐྱོར་ལྡང་བྱེད་པ་ཡི། །སྙན་
ཚིག་མཁས་པ་སུ་ཡི་བསྔགས། །གང་གིས་ཁམས་འཁྲུག་འགྱུར་བ་ཡི། །ཁ་ཟས་ཞིམ་པོ་སུ་ཞིག་ཟ། །མཁས་
རྣམས་རྣ་བར་མི་སྙན་ཀྱང་། །ཕན་ཚིག་སྨན་བཞིན་བསྟེན་པར་གྱིས། །རེ་ཤིག་གཅིག་ན་དེ་དག་ཀྱང་། །ཡང་
དག་བདུད་རྩི་ལྟ་བུར་འགྱུར། །ཞེས་སོ། །བྱ་བ་གང་སྒྲུབ་ཀྱང་ཕྱིས་ཅིར་འགྱུར་བ་ལྟ་བ་དང་། ཁོང་གྲིམས་པ་
དང་། ལེ་ལོ་མེད་པར་སྒྲུབ་པ་དང་། ལན་ལ་མི་རེ་བར་བྱིན་པས་ལེགས་པར་འགྲུབ་སྟེ། ཕྱི་རྗེས་སུ་ནི་བལྟ་བ་
དང་། །བག་ཡོད་ཁོང་ཁྲོ་མེད་པ་དང་། །བརྩོན་འགྲུབ་བརྟེན་ཅིང་མི་གཡེལ་བའི། །མི་ལ་དཔལ་མགོན་ཉེ་
བར་གནས། །གང་ཞིག་ལན་ལ་མི་རེ་བར། །སྦྱིན་པ་གཏོང་ལ་སེམས་སྤྲོ་བ། །དེ་ནི་སྙན་དངགས་མཁས་པ་
བཞིན། །མི་ཡུལ་འདི་ན་གྲགས་པས་མཛེས། །ཞེས་པ་དང་། གང་ཞིག་གཏོང་ཕོད་བློ་ལྡན་པ། ཚིག་བདེན་
གཙང་ལ་བྱས་པ་བཟོ། དེ་ལ་རྟག་ཏུ་དཔལ་གྲོགས་རྣམས། །གྲིབ་མ་བཞིན་དུ་རྗེས་སུ་འབྲང་། །ཞེས་སོ། །ལེགས་
པར་བརྟགས་པའི་བྱ་བ་ལ་ཕྱིས་ཉེས་པ་མི་འབྱུང་སྟེ། སྐྱོན་དང་ཡོན་ཏན་འདི་གཉིས་ལ། །གཅིག་ཏུ་མཁས་
པར་བྱས་ནས་ནི། །དགོས་པ་བརྩོམ་པར་བྱེད་པ་གང་། །དེ་ལ་ཉེས་པ་རྒྱབ་ཀྱིས་ཕྱོགས། །ཞེས་སོ། །བྱ་བ་
ཤེས་པའི་རྒན་རབས་ལ་མི་གུས་ཤིང་མི་འདྲི་བ་དང་། མ་བརྟགས་པར་རང་དགར་སྤྱོད་པ་ནི་མྱུར་དུ་ཉམས་
པར་གྱུར་ཅིང་། མི་སྦྱིན་པར་བསོགས་པའི་ནོར་དང་། སྐྱེ་བོ་བཟང་པོ་སྤངས་ནས་ངན་པ་ལ་བསྟེན་པ་ནི་ཆུ་
འགྲམ་གྱི་ཤིང་ལྟར་མྱུར་དུ་ཕུང་བར་འགྱུར་ཏེ། གང་དག་རྒན་རབས་མི་བསྟེན་པ། །དེ་དག་ལུགས་ལ་མཁས་
མི་འགྱུར། །གཟུ་ལུམ་ཅན་གྱི་སྤྱོད་པ་ནི། །དགོས་པ་མྱུར་དུ་ཉམས་པར་འགྱུར། །ཧ་ཅང་བསོགས་ལ་ཞེན་པ་
ཡི༑ ༑ལོངས་སྤྱོད་གཞན་གྱི་ནོར་དུ་འགྱུར། །སྦྲང་མས་འབད་དེ་བསགས་པ་ཡི། །སྦྲང་རྩི་གཞན་གྱིས་སྤྱོད་པ་
སྣང་། །ངན་པ་རྣམས་དང་བཤེས་འདོད་པ། །ཕུང་བ་ཁོ་ནར་འགྱུར་བར་ཟད། །ཆུ་བོས་དྲུང་ནས་ཟོས་པ་ཡི། །ལྗོན་
ཤིང་འགྲེང་ཡང་འགྱེལ་དང་འདྲ། །ཞེས་སོ། །
རྗེ་དཔོན་འབངས་ཀྱི་ལེགས་ཉེས་མི་སེམས་པར་རང་འདོད་སྒྲུབ་པ་དེ་ནི་བློ་གྲོས་དང་ལྡན་པས་ཐབས་
ཀྱིས་སྤང་བར་བྱ་སྟེ། གང་ན་རྒྱལ་པོ་འབངས་རྣམས་ཀྱི། །ལེགས་ཉེས་སེམས་པར་མི་བྱེད་པ། །རྒྱལ་པོ་དེ་ནི་
གཙུག་ལག་ལ། །མཁས་པ་རྣམས་ཀྱིས་བསྟེན་མི་བྱེད། །རྗེ་དཔོན་རང་དོན་ལྷུར་ལེན་ལ། །གཡོག་འཁོར་
བསྟན་པ་མི་བྱེད་དེ། །ཤ་ལ་བརྐམ་པའི་སེདྒེ་ཡིས། །ཝ་སྐྱེས་རེ་ཐག་བཅད་པ་བཞིན། །ཞེས་སོ། །བྱ་བ་ངན་པ་~402~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དག་མི་འགྲུབ་པ་མི་རྩོམ་ཞིང་། བརྩམས་པ་མཐར་འདོན་པ་དང་། འདོད་ཡོན་ལ་ཧ་ཅང་ཞེན་པ་མ་ཡིན་པ་དང་།
ཉེ་རིང་ཆུང་ཞིང་སྤྱི་ཆེད་ཆེ་བ་དེ་ལ་མཁས་པ་རྣམས་ཀྱིས་བསྟེན་པར་བྱ་སྟེ། བྱ་བ་མ་ཡིན་མི་བྱེད་ཅིང་། །བཤམས་
པ་འཁོས་སུ་ཕེབས་པ་དང་། །ཡུལ་ལ་འདོད་པ་ཐག་སྲིངས་པའི། །སྐྱེས་བུ་མཁས་པ་སུས་མི་བསྐུར། །བཙན་
ལས་མི་འགྱུར་ཐབས་མཁས་ཤིང་། །སྐྱེ་རྒུ་རྣམས་ཀྱི་གདུང་བ་སེལ། །ཀུན་ལ་སྙིང་བརྩེར་བཅས་པ་ཡི། །མི་
དབང་རྣམས་ནི་སྤྲིན་དང་འདྲ། །གནམ་ལ་སྤྲིན་ཆེན་དལ་སྙོམས་པ། །ས་ལ་ལོ་ཐོག་ཀུན་ཀྱི་གསོས། །བཟོད་
ཆེན་གྲིབ་མར་ལྡན་པ་ཡི། །ལྗོན་ཤིང་སྐྱེ་དགུའི་གདུང་བ་སེལ། །ཞེས་སོ། །འབྱོར་པས་ཆོག་ཤེས་མེད་པ་དེའང་
ཤིན་ཏུ་དབུལ་བ་ཡིན་པས་སྤང་བར་བྱ་ཞིང་། འབངས་ལ་སྙིང་རྗེ་ཆེ་བ་དེ་ལྷས་ཀྱང་གུས་པར་བྱེད་པས་ཕན་
སེམས་ཆེ་བར་བྱ་སྟེ། དྲི་མ་མེད་པའི་དྲིས་ལན་དུ། འདི་ནང་དབུལ་པོ་གང་ཞེ་ན། །གང་ཞིག་ཆོག་ཤེས་མེད་
པའོ། །ཞེས་པ་དང་། ལྷས་ཀྱང་གྲུབ་པར་ཕྱག་བྱ་གང་། །སྙིང་རྗེ་གཙོ་བོར་བྱེད་པའོ། །ཞེས་པའོ། །ཡ་རབས་
རྣམས་ཀྱིས་བརྫུན་ཚིག་སྨྲས་ན་རང་ཉིད་ཉམས་པར་འགྱུར་བས་སྤངས་དགོས་ཏེ། སྐྱེ་བོ་བསོ་ཐིག་ལས།
བརྫུན་གྱི་ཚིག་རྣམས་བརྗོད་མི་བྱ། །བརྫུན་གྱི་ཚིག་རྣམས་བརྗོད་བྱས་ན། །དཔེར་ན་བྱི་ལའི་བརྫུན་ཚིག་
བཞིན། །ཞེས་སོ། །གཏམ་བདེན་པར་སྨྲ་བ་ཤིན་ཏུ་དཀོན་ཏེ། །ཕྱུག་པོ་ཀླ་ཀློ་ལ་ཡང་ཡོད། །དཔའ་བོ་དུད་འགྲོ་
ལ་ཡང་ཡོད། །དོན་དང་མཐུན་པའི་གཏམ་སྨྲ་བ། །འཇིག་རྟེན་འདི་ན་ཤིན་ཏུ་དཀོན། །ཞེས་སོ། །དེས་ན་
གཞན་གྱི་གཏམ་ཟེར་ཙམ་བདེན་པར་མི་བཟུང་བར་ཞིབ་མོར་བརྟག་དགོས་ཏེ། མཛའ་བཤེས་ངན་པའི་ཚིག་
མི་ཉན། །མཛའ་བཤེས་ངན་པའི་ཚིག་མཉན་ན། །འདོད་པའི་དོན་མེད་བསླུས་པར་འགྱུར། །དཔེར་ན་རུས་
སྦལ་སྤྲེའུ་བཞིན། །ཞེས་སོ། །རྣམ་པ་ཐམས་ཅད་དུ་གཞན་སྐྱོན་མི་བརྗོད་པར། རང་སྐྱོན་ལ་བརྟག་པར་བྱ་སྟེ།
གཞན་གྱི་སྐྱོན་རྣམས་བརྗོད་མི་བྱ། །གཞན་གྱི་སྐྱོན་རྣམས་ཅི་བརྗོད་པ། །དེ་བཞིན་བདག་ལའང་ཡོད་པ་སྟེ། །དཔེར་ན་
ཝ་དང་བུད་མེད་བཞིན། །ཞེས་སོ། །ཡོན་ཏན་མེད་པར་ཆེ་འགྱིང་བྱེད་པའི་ཚིག་གཞན་གྱིས་བརྙས་ཤིང་མང་
པོས་བཀུར་བར་མི་འོས་པ་ཡིན་ཏེ། དེས་ན་རིག་པ་བསླབ་པར་བྱའོ། །གཞོན་པའི་དུས་ན་རིག་པ་བསླབ། །ཞོ་
འདོད་བ་ནི་དགུན་ནས་བསོ། །དྲོད་གཤེར་ལྡན་དུས་སོ་ནམ་གདབ། །འདི་གསུམ་འབྲས་བུ་སྨིན་པའི་རྒྱུ། །ཡོན་
ཏན་དག་ལ་འབད་པར་བྱ། །འགྱིང་ཚུལ་དགོས་པ་ཅི་ཞིག་ཡོད། །འོ་མ་མེད་པར་གྱུར་པའི་བ། །དྲིལ་བུ་
བཏགས་ཀྱང་ཉོ་མི་འདོད། །བདག་ཉིད་ཕུན་སུམ་ཚོགས་གྱུར་ཀྱང་། །གཞན་ལ་བརྙས་པར་མི་བྱ་སྟེ། །ཞུན་
མར་ལྟ་བུའི་སེམས་ཀྱིས་སུ། །ཡོན་ཏན་མཐའ་དག་ཁོང་དུ་སྦ། །ཞེས་སོ། །
སྐྱེ་བོ་སྐྱོན་ཅན་རྣམས་ཉེ་ཡང་ཐབས་ཀྱིས་སྤང་བར་བྱ་སྟེ། ཡ་རབས་ཚུལ་མེད་ཁེངས་པས་ཤིན་ཏུ་ང་~403~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
རྒྱལ་ཆེ། །གཡོ་སྒྱུ་དད་མེད་ཁྭ་བཞིན་མུ་ཅོར་སྨྲ། །གཟུ་ལུམ་ཕྲག་དོག་སྐམ་དང་ཁྲིམས་མེད་ངོ་ཚ་བྲལ། །མི་དེ་
བུར་གྱུར་ཀྱང་ནི་དགྲ་བཞིན་སྤང་བར་བྱ། །ཞེས་སོ། །ཉམས་སྟོབས་ཆུང་ཞིང་མགོན་མེད་པ་དག་ལ་ལྷག་པར་
བྱམས་པས་བསྐྱངས་དགོས་ཏེ། གང་ཞིག་རྒན་པོ་ནད་པ་དང་། །ཉམས་ཆུང་ཐབས་གཏོར་དེ་བཞིན་དམན་པ་
དང་། །རྒྱལ་པོས་སྤངས་དང་སྐྱབས་མེད་གྱུར་པ་ལ། །སྙིང་རྗེ་མེད་པ་དེ་དག་མིར་མི་རུང་། །ཞེས་སོ། །རྣམ་པ་
ཐམས་ཅད་དུ་སྡིག་པའི་ལས་ལ་སྤྲོ་ཞིང་མི་དགེ་བ་བྱེད་པ་དེ་ནི་དུག་དྲག་པོ་དང་འདྲ་བར་ཤེས་པར་བྱ་སྟེ། སྡིག་
པའི་ལས་ལ་རབ་དགའ་ཞིང་། །དགེ་བ་དྲན་པར་མི་བྱེད་ལ། །འཇིག་རྟེན་འདི་ལ་རབ་ཏུ་ཆགས། །དུག་དང་
འདྲ་བའི་སྐྱེས་བུ་སྟེ། །ཚེ་འདིར་སྡུག་བསྔལ་ཆེན་པོ་ཅན། །ཕྱི་མ་མནར་མེད་རབ་ཏུ་འཇིགས། །བར་དོའི་སྲིད་
པ་ལས་རྣམས་དྲན། །གསལ་བའི་མེ་ལོང་རབ་འཇིགས་པས། །ལས་ཀྱི་དགེ་སྡིག་རྣམ་པར་ཕྱེ། །རང་འདོད་
གནས་སུ་གནས་དབང་མེད། །མི་འདོད་པ་རུ་རྣམ་པར་འཁྲིད། །ལས་ཀྱི་རྒྱུ་འབྲས་མི་བསླུ་བའོ། །ཞེས་
སོ༑ ༑དཀོན་མཆོག་གསུམ་ལ་དད་པ་དང་། །གཞན་ལ་ཕན་སེམས་ཆེ་བ་དང་། །ཁོང་དྲང་ཞིང་གཞན་མི་བསླུ་
བ་དང་། སྒྲུབ་པར་འོས་པར་བྱ་བ་ཆེན་པོ་ལ་ཉམས་མི་ང་བ་དེ་ནི་རྒྱལ་པོ་ཆེན་པོའི་ཚུལ་ཡིན་ཏེ། སངས་རྒྱས་
འདོད་པ་འདོད་པའི་ཚུལ། །བྱེ་བྲག་ཕྱེད་པ་ཤེས་རབ་ཚུལ། །དྲང་པོའི་ཚུལ་ནི་མི་བསླུ་བའོ། །བག་ཡོད་ཉམ་ང་
མེད་པ་ནི། །དེ་ནི་རྒྱལ་པོའི་ཚུལ་དུ་བཤད། །ཅེས་སོ། །མདོར་ན་འཇིག་རྟེན་ཡ་རབས་ཀྱི་ཚུལ་འདི་དག་དང་
ལྡན་པར་བྱ་སྟེ། དྲེགས་མེད་ཤིན་ཏུ་དུལ་བར་བྱ། །ཀུན་ལ་བསོང་པོར་སྨྲ་བར་བྱ། །ཁྲོ་མེད་ང་རྒྱལ་སྤང་བར་
བྱ༑ ༑ཀུན་ལ་འཛུམ་ཞིང་སྨྲ་བར་བྱ། །དོན་མེད་ཅ་ཅོ་སྨྲ་མི་བྱ། །འདུ་བ་མང་པོའི་སར་མི་འགྲོ། །ཆང་སོགས་
མྱོས་པ་བཏུང་མི་བྱ། །ཅི་འདོད་སྦྱིན་ལ་བཏང་བར་བྱ། །བཤེས་མེད་མི་ལ་བྱམས་པར་བྱ། །དགེ་བའི་ཕྱོགས་
ལ་བརྩོན་པར་བྱ། །ཁྲིམས་སོགས་བླངས་ལ་བསྲུང་བར་བྱ། །དེ་ལྟར་བྱས་ན་མང་པོའི་མི། །ངང་གིས་བདེ་བ་
འཐོབ་པར་བྱེད། །ཅེས་པའི་ལུགས་བཟང་པོ་བཟུང་ནས་འཇིག་རྟེན་གྱི་ཁམས་ཀྱི་བདེ་ལེགས་ཐམས་ཅད་ཀྱི་
འབྱུང་གནས་སངས་རྒྱས་བསྟན་པ་དམ་པའི་ཆོས་ལ་བཀུར་བསྟི་རིམ་གྲོ་ཆེར་བྱ་ཞིང་། ཆོས་དང་ཆོས་མ་ཡིན་
པ་དག་ལ་ཡང་མ་ནོར་བའི་བླང་དོར་བྱེད་པ་ནི། མིའི་ཆོས་ལུགས་བཟང་པོ་ཡིན་པས་བསྟན་པའི་སྦྱིན་བདག་
རྣམས་ཀྱིས་ལེགས་པར་དགོངས་འཚལ་ཏེ། ད་ནི་མི་བསྔགས་ངན་སྤྱོད་དང་། །ལོག་པར་ལྟ་བ་མང་པོ་ཡི། །རྨོངས་
པ་བདག་གིས་བཅོམ་ལྡན་གྱི། །བསྟན་པའི་ལྗོན་ཤིང་བཅད་ཀྱིས་མེད། །ད་ནི་སྙིང་རྗེ་མེད་པའི་མི། །ཆོས་
ལུགས་བོར་ཞིང་རང་བཟོ་བྱེད། །བརྐམ་ཆགས་ཕ་རོལ་མ་མཐོང་བས། །བསྟན་པའི་རྒྱལ་མཚན་བསྙལ་གྱིས་
མེད། །ད་ནི་གདུལ་དཀའ་ངོ་ཚ་མེད། །སྡིག་ལ་དགའ་ཞིང་ཚུལ་འཆོས་བྱེད། །སྡིག་ཅན་རྣམས་ཀྱིས་ཐུབ་པ་ཡི། །བསྟན་~404~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པའི་ཟམ་པ་བཅག་གིས་མེད། །ད་ནི་ཐུབ་པའི་བསྟན་པ་ཡང་། །ཅུང་ཟད་ཙམ་ཞིག་ལུས་པར་ཟད། །ཐུབ་པའི་
བསྟན་པ་གངས་ཅན་མཚོ། །རིང་པོར་མི་ཐོགས་བརྐམ་པར་འགྱུར། །གང་དག་འདི་འདྲའི་དུས་བབ་ཚེ། །སེམས་
ཡོད་རྣམས་ཀྱི་ཕན་པའི་དོན། །ད་ནི་ལེགས་པར་བརྟག་པའི་རིགས། །ཞེས་དཔལ་ལྡན་ཀླུ་སྒྲུབ་ཀྱི་གསུང་འདི་
རྣམས་གུས་པས་བླངས་ཏེ་བླང་དོར་མ་ནོར་བར་ནན་ཏན་གྱིས་སྒྲུབ་པར་བྱའོ། །དེ་ལྟར་མི་ཆོས་ཀྱི་ལུགས་
བཟང་པོ་ལ་བརྟེན་ནས་མཐོ་རིས་སུ་འགྲོ་ཞིང་། ཐར་པའི་གོ་འཕང་ཀྱང་མྱུར་དུ་ཐོབ་པར་འགྱུར་ཏེ། ཤེས་རབ་
བརྒྱ་པར། མི་ཡིས་ཆོས་ལུགས་ལེགས་སྤྱད་ན། །ལྷ་ཡུལ་འགྲོ་བ་ཐག་མི་རིང་། །ལྷ་དང་མི་ཡི་ཐེམ་སྐས་ལ། །འཛེགས་
ན་ཐར་པའི་གམ་ན་འདུག །ཅེས་གསུངས་སོ། །འདི་དག་ནི་དོན་ཞིབ་པར་ཆོས་རྗེ་ཉིད་ཀྱིས་མཛད་པའི་
ལེགས་བཤད་དུ་བལྟ་བར་བྱའོ། །
གསུམ་པ་ནི། གལ་ཏེ་མུ་སྟེགས་བྱེད་ཀྱི་གཞུང་། །གདོད་ནས་འགྲུབ་པའི་རིག་བྱེད་ལས། །ཆོས་
ལུགས་དེ་འདྲ་བཤད་ན་ཡང་། །རང་བཟོ་ཡིན་ཅེས་བྱར་མི་རུང་། །གྲུབ་མཐའི་རྣམ་བཞག་བཟུང་ནས་ནི། །རིག་པ་
གཞན་གྱིས་སུན་དབྱུང་དགོས། །ཞེས་པ། མུ་སྟེགས་ཀྱི་རིགས་བྱེད་དང་། རྟོག་གེ་སྡེ་ལྔའི་གཞུང་ལས། ཐོག་
མའི་དུས་ནས་མེད་ཅིང་གློ་བུར་དུ་མ་བྱས་པ་ཡིན་ན། རང་བཟོ་ཡིན་ཅེས་བརྗོད་པར་མི་རིགས་པས་ཆོས་ལོག་
གི་གྲུབ་པའི་མཐའ་ཁོང་དུ་ཆུད་པར་བྱ་སྟེ། དེ་སུན་འབྱིན་པར་བྱེད་པའི་གཞུང་ལུགས་ཆོས་ཀྱི་གྲགས་པའི་
བསྟན་བཅོས་སྡེ་བདུན་དང་། འཕགས་པ་ཀླུ་སྒྲུབ་ཀྱི་རིགས་པའི་ཚོགས་ལྔ་ལས་འབྱུང་བ་ལྟར་ཚར་བཅད་པར་
བྱའོ། །
གཉིས་པ་ལ་གསུམ། རིགས་པས་དགག་པའི་ཚུལ། ལུང་གིས་དགག་པའི་ཚུལ། འགོག་ཚུལ་སོ་སོའི་
དཔེ་དགོད་པའོ། །དང་པོ་ནི། བདག་དང་གཞན་གྱི་གྲུབ་མཐའ་ལའང་། །གལ་ཏེ་འགལ་བར་སྣང་ན་ནི།
།རིགས་པ་དག་དང་འགལ་གྱུར་ན། །དེ་ནི་རིག་པས་སུན་ཕྱུང་ཤིག །ཅེས་པ། ཕྱི་རོལ་མུ་སྟེགས་བྱེད་དང་།
ནང་པའི་གྲུབ་མཐའ་བཞི་ལ་ལུང་རིག་དང་འགལ་བའི་ནོར་བ་འདུག་ན། རིགས་པས་གནོད་པའི་གྲུབ་མཐའ་
ངན་པ་ནི། མངོན་སུམ་དང་འགལ་བ་ལ་མངོན་སུམ་ཚད་མའི་གནོད་བྱེད་དང་། ལྐོག་གྱུར་གྱི་དོན་ལ་འཁྲུལ་པ་
འདུག་ན། རྗེས་སུ་དཔག་པའི་རིག་པས་སུན་དབྱུང་བར་བྱའོ། །མི་བདེན་པའི་ལུང་རང་བཟོར་བཅོས་པ་སྣང་
ནའང་རིགས་པས་སུན་འབྱིན་པར་རིགས་ཏེ། བཅོམ་ལྡན་འདས་ཀྱིས། དགེ་སློང་དག་གམ་མཁས་རྣམས་
ཀྱི༑ ༑བསྲེགས་བཅད་བདར་བའི་གསེར་བཞིན་དུ། །ལེགས་པར་བརྟགས་ལ་ང་ཡི་བཀའ། །བླང་བར་བྱ་ཡིས་
གུས་ཕྱིར་མིན། །ཞེས་གསུངས་པས། གསེར་བརྟག་པའི་ཚེ། མེ་ལ་བསྲེག་པ་དང་། མཚོན་གྱིས་བཅད་པ་དང་། ཀ་~405~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཤིའི་རྡོ་ལ་བདར་བས་ཁོང་དུ་ཆུད་པ་ལྟར་སངས་རྒྱས་ཀྱི་བཀའ་ཡང་བརྗོད་བྱའི་དོན་མངོན་གྱུར་སྟོན་པ་ལ་
སློབ་དཔོན་ཕྱོགས་གླང་གིས། དེས་དབེན་དེ་ཡི་རྣམ་པ་ཅན། །མངོན་སུམ་རྣམ་པ་གསུམ་གྱིས་ནི། །སྟོན་པའི་
སྐྱེ་བོ་མེད་པར་ཡང་། །རྒྱུ་དང་འབྲས་བུའི་དངོས་པོར་ངེས། །ཞེས་མངོན་སུམ་གྱིས་གཏན་ལ་འབེབས་ཚུལ་
དང་། གཞལ་བྱ་ལྐོག་གྱུར་སྟོན་པའི་གསུང་ལ། རང་བཞིན་དང་འབྲས་བུ་དང་མ་དམིགས་པའི་གཏན་ཚིགས་
ལ་བརྟེན་ཏེ་རྗེས་དཔག་གིས་གཏན་ལ་འབེབས་པ་དང་། གཞལ་བྱའི་གནས་ཤིན་ཏུ་ཟབ་མོ་སྟོན་པའི་གསུང་
གི་ལུང་རྣམ་དག་ལ་བརྟེན་པའི་རྗེས་དཔག་གིས་གཏན་ལ་འབེབས་དགོས་པས་ཡིད་ཆེས་ཤིང་ཁུངས་བཙུན་
པའི་གཞུང་གཞན་ལ་བརྟེན་ནས་ལེགས་པར་བརྟགས་ཏེ་ལུང་ལྟར་སྣང་རྣམས་སུན་དབྱུང་བར་བྱའོ། །
གཉིས་པ་ལ་གཉིས། སྤྱིར་ལུང་གིས་འགོག་ཚུལ། ཁྱད་པར་སོ་སོར་ཕྱེ་ནས་བཤད་ཚུལ་ལོ། །དང་པོ་
ནི༑ གལ་ཏེ་ལུང་དང་འགལ་གྱུར་ན། །དེ་ནི་ལེགས་པར་སུན་འབྱིན་པའི། །གདམས་ངག་ཅུང་ཟད་བཤད་ཀྱིས་
ཉོན། །ཕ་རོལ་ལུང་དེ་ཁས་ལེན་ཅིང་། །དེ་དང་འགལ་བའི་ཆོས་སྤྱོད་ན། །ལུང་དང་འགལ་བས་སུན་
དབྱུང་བྱ། །ཞེས་པ། ཕྱི་ནང་གི་གྲུབ་མཐའ་ལ་ལུང་དང་འགལ་བའི་ནོར་བ་འདུག་ན། དེ་ཚར་གཅོད་པའི་མན་
ངག་འདི་ཡིན་ཏེ། རང་ཉིད་ལུང་ཚད་མར་ཁས་ལེན་པ་དེ་ཕ་རོལ་གྱིས་ཀྱང་ཚད་མར་ཁས་ལེན་ན་ལུང་དེས་ཕ་
རོལ་གྱི་གནོད་པ་སུན་དབྱུང་བར་བྱའོ། །
གལ་ཏེ་ལུང་དེ་ཁས་མི་ལེན། །རང་གི་ལུང་གཞན་ཁས་ལེན་ན། །དེ་ཚེ་ངེད་ཀྱི་ལུང་གིས་ནི། །དེ་ཡི་
ཆོས་ལོག་དགག་མི་ནུས། །འོན་ཀྱང་དེ་ཡི་ཁུངས་
ཉིད་ཀྱིས། །དེ་ཡི་ཆོས་ལོག་དགག་དགོས་སོ། །ཞེས་པ། ཕ་རོལ་གྱི་ལུང་ལ་གནོད་པའི་རང་ཕྱོགས་ཀྱི་ལུང་དེ་
ཁོས་ལུང་ཚད་མར་ཁས་མི་ལེན་ན། ལུང་དེས་ཁོའི་ལུང་ལོགས་པ་དེ་དགག་པར་མི་ནུས་པས་ཕ་རོལ་པོ་དེ་ཉིད་
ཀྱིས་ཁས་ལེན་པའི་ལུང་། ཁོའི་འདོད་པ་ལ་གནོད་བྱེད་དུ་འགྱུར་བ་ཞིག་གིས་དགག་དགོས་སོ། །
གཉིས་པ་ལ་གསུམ། ཐེག་པ་གསུམ་གྱི་ལུང་དང་འགལ་བའི་འགོག་ཚུལ། བཀའ་ཆག་གི་ལུང་དང་
འགལ་བའི་འགོག་ཚུལ། ཐེག་ཆེན་གྱི་ལུང་དང་འགལ་བའི་འགོག་ཚུལ་ལོ། །དང་པོ་ནི། དཔེར་ན་ཕ་རོལ་ཕྱིན་
པ་བས། །གལ་ཏེ་ཆོས་ལོག་སྤྱད་ན་ནི། །གསང་སྔགས་གཞུང་དང་འགལ་ལོ་ཞེས། །ད་ནི་སུན་དབྱུང་ནུས་མ་
ཡིན། །དེ་བཞིན་གསང་སྔགས་པ་འགའ་ཞིག །ལག་ལེན་ལོག་པར་སྤྱད་གྱུར་ཀྱང་། །ཕ་རོལ་ཕྱིན་གཞུང་དང་
འགལ་ཅེས། །སུན་འབྱིན་པར་ནི་ནུས་མ་ཡིན། །ཞེས་པ། ཕ་རོལ་ཏུ་ཕྱིན་པའི་གྲུབ་མཐའ་སྨྲ་བས་དེ་དང་མི་
མཐུན་པའི་ཆོས་ལོག་སྨྲ་ན་རྡོ་རྗེ་ཐེག་པའི་གཞུང་དང་འགལ་བའི་ཚུལ་གྱིས་སུན་དབྱུང་བར་མི་ནུས་ཤིང་། སུན་~406~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འབྱིན་བྱེད་པར་ཡང་མི་རིགས་སོ། །དེ་བཞིན་དུ་གསང་སྔགས་ཆོས་ལུགས་ལ་ལྟ་སྤྱོད་དང་ཆོ་ག་ལོག་པ་འགའ་
ཞིག་འདུག་ནའང་ཕ་རོལ་ཏུ་ཕྱིན་པའི་གཞུང་ལུགས་འདི་དང་འགལ་ལོ་ཞེས་གནོད་བྱེད་བརྗོད་པར་མི་རིགས་
སོ༑ ༑
དེ་བཞིན་ཐེག་པ་ཆེ་ཆུང་ལའང་། །ཕན་ཚུན་གྱིས་ནི་ལུང་འགལ་གྱིས། །སོ་སོའི་གཞུང་ལུགས་དགག་
མི་ནུས། །ཉན་ཐོས་གཞུང་ལུགས་ཁས་ལེན་ཅིང་། །དེ་ཡི་ལུང་དང་འགལ་གྱུར་ན། །དེ་ཡི་ལུང་གིས་དགག་
པར་ནུས། །ཞེས་པ། ཉན་ཐོས་ཀྱི་ཐེག་པའི་ལྟ་སྤྱོད་ནོར་བ་ལ་ཐེག་པ་ཆེན་པོའི་ལུང་གིས་མི་གནོད་ཅིང་། ཐེག་
ཆེན་གྱི་ལུང་ལའང་ཉན་ཐོས་ཀྱི་ལུང་གིས་མི་གནོད་དོ། །དེས་ན་ཉན་ཐོས་ཀྱི་གཞུང་ལུགས་ཁས་ལེན་པ་ལ། དེ་
དང་མི་མཐུན་པའི་ནོར་པ་དེ་རྣམས་ཁས་ལེན་པའི་ཉན་ཐོས་ཀྱི་གཞུང་ལུགས་དེས་དགག་པར་ནུས་སོ། །དེ་
བཞིན་དུ་ཕ་རོལ་ཕྱིན་པ་དང་གསང་སྔགས་ཀྱི་ལུགས་ལའང་ཤེས་པར་བྱའོ། །ཐེག་པ་ཐམས་ཅད་ཀྱི་ཁས་ལེན་
ཐུན་མོང་བའི་སངས་རྒྱས་ཀྱི་གསུང་ཡོད་ན། དེ་དང་འགལ་བས་གོང་འོག་ཐམས་ཅད་དུ་སུན་དབྱུང་བར་ནུས་
སོ༑ ༑
གཉིས་པ་ནི། དེ་བཞིན་བཀའ་གདམས་ལ་སོགས་ཀྱང་། །ཇོ་བོའི་གཞུང་ལུགས་ཁས་ལེན་ཅིང་། །དེ་
ཡི་གསུང་དང་འགལ་གྱུར་ན། །བཀའ་གདམས་པ་ལ་གནོད་པ་ཡིན། །དེ་བཞིན་ཕྱག་རྒྱ་པ་ཡང་ནི། །ནཱ་རོ་པ་
ལ་མོས་བྱེད་ཅིང་། །ནཱ་རོའི་གཞུང་དང་འགལ་གྱུར་ན། །ཕྱག་རྒྱ་པ་ལ་གནོད་པ་ཡིན། །ཞེས་པ། ཇོ་བོའི་རྗེས་
སུ་འབྲང་བའི་ནགས་ཚོ་ལོ་ཙྪ་བ་དང་འབྲོམ་སྟོན་ལ་སོགས་ཇོ་བོའི་ཆོས་རྒྱུད་འཛིན་པའི་བཀའ་གདམས་
གཞུང་པ་དང་གདམས་ངག་པ་དང་། གོང་མ་དང་འོག་མར་གྲངས་མང་དུ་ཡོད་པས་དེ་དག་ཇོ་བོའི་གསུང་དང་
འགལ་བའི་གྲུབ་མཐའ་དང་ལྟ་སྤྱོད་འཛིན་ན། དེ་ལ་ཇོ་བོའི་གཞུང་ལུགས་ཀྱི་གནོད་བྱེད་འབབ་བོ། །ནཱ་རོ་
པའི་ཆོས་ལུགས་མར་པ་ལྷོ་བྲག་ནས་བརྒྱུད་པའི་གདམ་པ་ཉམས་སུ་ལེན་པ་ཕྱག་རྒྱ་ཆེན་པོ་བར་གྲགས་པ་
རྣམས་ལྟ་སྒོམ་སྤྱོད་པ་ནཱ་རོ་པའི་གསུང་དང་འགལ་བར་བྱེད་ན་དེ་ལ་ནཱ་རོ་པའི་ལུང་གིས་གནོད་བྱེད་འཇུག་གོ། །
གསུམ་པ་ནི། དེ་བཞིན་གསང་སྔགས་སྤྱོད་བཞིན་དུ། །གསང་སྔགས་རྒྱུད་སྡེ་དང་འགལ་ན། །གསང་
སྔགས་པ་ལ་གནོད་པར་འགྱུར། །ཕ་རོལ་ཕྱིན་པའི་ལུགས་བྱེད་ཅིང་། །མདོ་སྡེ་རྣམས་དང་འགལ་གྱུར་ན། །ཕར་
ཕྱིན་པ་ལ་ཅིས་མི་གནོད། །ཅེས་པ། རྡོ་རྗེ་ཐེག་པའི་ལམ་དུ་ཞུགས་པ་རྣམས་རྒྱུད་སྡེ་བཞིའི་དོན་ཉམས་སུ་ལེན་
པར་འདོད་བཞིན་དུ་རང་རང་གི་རྒྱུད་སྡེ་དང་འགལ་བའི་ལྷ་སྒོམ་ཚུལ་དང་། སྤྱོད་པ་ཕྱིན་ཅི་ལོག་བྱེད་པ་ལ་
རྒྱུད་ནས་འབྱུང་བའི་ལུང་གིས་གནོད་དོ། །ཕ་རོལ་ཏུ་ཕྱིན་པའི་ལུགས་ནོར་བའང་ཐེག་ཆེན་གྱི་མདོ་སྡེའི་ལུང་~407~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གིས་གནོད་པས་སུན་འབྱིན་པའི་སྣོད་དུ་རུང་ན་ལུང་རྣམ་དག་གིས་འཁྲུལ་པ་བསལ་ནས་མ་ནོར་བའི་ལམ་དུ་
བཀྲི་བར་བྱའོ། །
གསུམ་པ་ལ་གསུམ། བཀའ་གདམས་པ་འགོག་པའི་དཔེ། ཕྱག་རྒྱ་པ་འགོག་པའི་དཔེ། གློ་བུར་དུ་
བཟོས་པའི་དཔེའོ། །དང་པོ་ནི། དེ་ལ་དཔེར་བརྗོད་མདོ་ཙམ་ཞིག །ལེགས་པར་བཤད་ཀྱིས་ཉོན་པར་གྱིས། །ཇོ་
བོའི་གསང་སྔགས་སྤྱོད་བཞིན་དུ། །གསང་སྔགས་སྤྱོད་པའི་དུས་མིན་ཞེས། །སྨྲ་བ་ཇོ་བོའི་ལུགས་ཉིད་
དང་། །འགལ་བ་ཡིན་པར་ཤེས་པར་བྱ། །ཞེས་པ། རང་རང་གི་ལུགས་དང་འགལ་བའི་འདོད་ཚུལ་ནོར་བ་
རྣམས་ཀྱི་དཔེར་བརྗོད་ནི། ཇོ་བོ་རྗེའི་ལུགས་ཀྱི་གསང་སྔགས་དམ་ཚིག་གསུམ་བཀོད་པའི་རྒྱལ་པོ་དང་། མི་
གཡོ་བ་དང་། སྤྱན་རས་གཟིགས་དང་། སྒྲོལ་མ་དང་། རྟ་མགྲིན་དང་། གཞན་ཡང་ཇོ་བོ་རྗེའི་ལུགས་ཀྱི་བདེ་
མཆོག་དང་གསང་འདུས་ལ་སོགས་པའི་ལྷ་ལ་བསྒོམ་བཟླས་བྱེད་བཞིན་དུ། གསང་སྔགས་ཉམས་སུ་ལེན་པ་
ཕན་ཡོན་ཆེ་ཡང་ད་ལྟ་དེའི་སྐབས་མ་ཡིན་པས་དམ་ཚིག་བསྲུང་མི་ནུས་པའི་ཕྱིར་གསང་སྔགས་ཉམས་སུ་ལེན་
པའི་དུས་མ་ཡིན་ནོ། །ཞེས་ཟེར་བ་ནི་ཇོ་བོ་རྗེའི་ལུགས་དང་འགལ་བ་ཡིན་ནོ། །
སེམས་བསྐྱེད་ཇོ་བོའི་ལུགས་བྱེད་ཅིང་། །ཇོ་བོ་གཏན་ནས་མི་བཞེད་པའི། །སེམས་བསྐྱེད་ཀུན་ལ་བྱེད་
པ་དང་། །དོན་དམ་སེམས་བསྐྱེད་བརྗོད་པ་ནི། །གཞན་དང་འགལ་བ་སྨོས་ཅི་དགོས། །རང་ལུགས་ལ་ཡང་
འགལ་བ་ཡིན། །ཞེས་པ། ཇོ་བོ་རྗེའི་ཐེག་ཆེན་སེམས་བསྐྱེད་ཀྱི་ཆོ་ག་འཕགས་པ་ཐོགས་མེད་ཀྱི་བྱང་ཆུབ་
སེམས་དཔའི་ས་ནས་གསུངས་པ་བཞིན་དུ། ཐོག་མར་སྨོན་པ་སེམས་བསྐྱེད་དམ་བཅའ་ཅན་དང་། སོ་སོར་
ཐར་པའི་སྡོམ་ལྡན་ལ་འཇུག་པའི་སྡོམ་པ་འབོགས་པའི་ལུགས་དེ་བྱེད་བཞིན་དུ། ཇོ་བོ་རྗེ་གཏན་ནས་མི་
བཞེད་པའི་སྐྱེ་བོ་མང་པོ་འདུས་པ་ལ་སྡོམ་པ་འབོགས་པ་དང་། དོན་དམ་སེམས་བསྐྱེད་འབོགས་པའི་ཆོ་ག་
བྱེད་པ་ནི། སྤྱིར་ཐེག་ཆེན་གྱི་གཞུང་ལུགས་རྣམས་དང་འགལ་བ་ལྟ་ཅིས་སྨོས། དགོས་སུ་ཇོ་བོ་རྗེའི་བཞེད་པ་
དང་འགལ་བ་ཡིན་ནོ། །
གཉིས་པ་ནི། ནཱ་རོ་ཏ་པ་དབང་བསྐུར་དང་། །རིམ་གཉིས་ཆོས་ཀྱི་གཙོ་བོར་བཞེད། །ནཱ་རོའི་བརྒྱུད་པ་
འཛིན་བཞིན་དུ། །དབང་དང་རིམ་གཉིས་མི་སྒོམ་པ། །རྒྱུད་དང་འགལ་བ་སྨོས་ཅི་དགོས། །རང་ལུགས་དང་
ཡང་འགལ་བ་ཡིན། །ཞེས་པ། བླ་མ་ནཱ་རོ་པའི་བརྒྱུད་པ་འཛིན་བཞིན་དུ། ནཱ་རོ་པ་བཞེད་པའི་དབང་བསྐུར་
དང་རིམ་པ་གཉིས་ཉམས་སུ་མི་ལེན་པ་ནི་སྤྱིར་རྒྱུད་སྡེ་དང་འགལ་བ་སྨོས་ཅི་དགོས། དགོས་སུ་ནཱ་རོ་པའི་
བཞེད་པ་དང་ཤིན་ཏུ་ཡང་འགལ་ཏེ། ནཱ་རོ་པན་ཆེན་ནི། སྨིན་བྱེད་ཀྱི་དབང་ཡོངས་སུ་རྫོགས་པ་ཐོབ་ནས་གྲོལ་~408~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བྱེད་ཀྱི་ལམ་རིམ་པ་གཉིས་མ་ནོར་བར་ཉམས་སུ་ལེན་པ་དམ་པའི་ཆོས་ཀྱི་སྙིང་པོ་ཐུགས་དམ་གྱི་གཙོ་བོར་
བཞེད་པའི་ཕྱིར་རོ། །
རྡོ་རྗེ་ཕག་མོའི་བྱིན་བརླབས་ནི། །མར་པ་ལྷོ་བྲག་པ་ལ་མེད། །མར་པའི་བརྒྱུད་པ་འཛིན་བཞིན་དུ། །ཕག་
མོའི་ཆོས་སྒོ་འབྱེད་པ་ནི། །རྒྱུད་དང་འགལ་བ་སྨོས་ཅི་དགོས། །རང་ལུགས་དང་ཡང་འགལ་བ་ཡིན། །ཞེས་པ།
རྡོ་རྗེ་ཕག་མོའི་བྱིན་བརླབས་ཙམ་གྱིས་ཆོས་སྒོ་ཕྱེ་ནས་གསང་སྔགས་ཟབ་མོ་ཉམས་ལེན་སྟོན་པ། མར་པ་ཆོས་
ཀྱི་བློ་གྲོས་ཀྱི་ལུགས་ལ་གཏན་ནས་མེད་ཀྱང་། ད་ལྟ་མར་པ་ལོ་ཙྪའི་ཆོས་བརྒྱུད་འཛིན་པ་ནི་ཕག་མོའི་རྗེས་
གནང་གི་ཆོས་སྒོ་ཕྱེ་ནས་གསང་སྔགས་ཀྱི་ལམ་སྟོན་པ་འདི་སྤྱིར་རྣལ་འབྱོར་བླ་མེད་ཀྱི་རྒྱུད་དང་འགལ་བ་
སྨོས་ཅི་དགོས། མར་པ་ལྷོ་བྲག་པའི་དགོས་ཀྱི་ཆོས་ལུགས་དང་ཡང་འགལ་བ་ཡིན་ནོ། །
ནཱ་རོ་ཆོས་དྲུག་ཅེས་བྱའི་ཁྲིད། །མི་ལ་ཡན་ཆད་དེ་ལས་མེད། །ཆོས་དྲུག་བོར་ནས་ལམ་འབྲས་
དང་། །ཕྱག་རྒྱ་ཆེན་པོ་ལ་སོགས་པ། །གཞན་གྱིས་གདམས་ངག་སྒོམ་བཞིན་དུ། །ནཱ་རོའི་བརྒྱུད་པ་འདོད་བྱེད་
པ༑ ༑གཞན་དང་འགལ་བ་ལྟ་ཅི་སྨོས། །རང་ལུགས་ལ་ཡང་འགལ་བ་ཡིན། །ཞེས་པ། ནཱ་རོའི་ཆོས་དྲུག་ཅེས་
གྲགས་པ་དེ། མར་པ་ལོ་ཙྪས་ལོ་དྲུག་ཟླ་བ་བདུན་ནཱ་རོ་པའི་དྲུང་དུ་བཞུགས་ནས་གསང་སྔགས་ཀྱི་ཆོས་ཞུས་
པས་ཕ་རྒྱུད་གསང་བ་འདུས་པ་ལ་བརྟེན་པའི་སྒྱུ་ལུས་དང་། དེའི་ཁྱད་པར་རྨི་ལམ་དང་། འོད་གསལ་དང་། རྡོ་
རྗེ་གདན་བཞི་ལ་བརྟེན་པའི་འཕོ་བ་དང་། གྲོང་འཇུག་དང་། ཀྱཻ་རྡོ་རྗེ་ལ་བརྟེན་པའི་གཏུམ་མོའི་གདམས་པ་
རྣམས་ཡོངས་སུ་རྫོགས་པར་གནང་ངོ་། །དེ་རྣམས་ཡི་གེར་མི་དགོས་པའི་ཆིག་བརྒྱུད་བྱེད་པའི་བཀའ་བརྒྱས་
བཏབ་བོ། །བར་དོའི་གདམས་ངག་ནི་སྒྱུ་ལུས་དང་འོད་གསལ་གྱི་ཆ་ལག་ཟུར་འདེབས་ཙམ་ཡིན་ནོ། །མར་པ་
ལོ་ཙྪ་ལ་སློབ་མ་མང་དུ་བྱུང་ནའང་། མེ་སྟོན་ལ་འོད་གསལ་གྱི་གདམ་པ་ཕོག་ནས་བསྒོམས་པས་ནུས་པ་ཐོན་
ནོ༑ ༑རྔོག་ཆོས་རྡོར་ལ་མ་རྒྱུད་ཀྱི་དབང་དང་། རྒྱུད་ཀྱི་བཤད་པ་དང་གདམས་པ་རྣམས་རྫོགས་པར་གནང་
ངོ་༑ ༑ཚུར་དབང་རྡོར་ལ་གསང་འདུས་ཀྱི་དབང་དང་། ནཱ་རོ་པའི་མན་ངག་ལ་བརྟེན་པའི་བཤད་པ་དང་།
གདམས་པ་རྫོགས་པར་གནང་ནས་ཉམས་སུ་བླངས་པས་ནུས་པ་ཐོན་ཅིང་། འཕོ་བའི་མན་ངག་ཀྱང་གནང་ངོ་། །མི་ལ་
རས་པས་མར་པ་ལོ་ཙྪའི་དྲུང་དུ་དཀའ་སྤྱད་མོས་གུས་ཡུན་རིང་དུ་བྱས་ཤིང་བརྟེན་པས་འཁོར་ལོ་སྡོམ་པའི་
དབང་རྫོགས་པར་བསྐུར་ནས་ཆོས་དྲུག་གི་གདམ་པ་ཡོངས་སུ་རྫོགས་པར་གནང་སྟེ། ལོ་བཅུ་གསུམ་
བསྒོམས་ལ་དེ་རྗེས་སྣོད་ལྡན་གྱི་སློབ་མ་གཅིག་ལ་བྱིན་ཅིག་ཅེས་བཀའ་རྒྱས་བཏབ་བོ། །མི་ལ་རས་པ་ལ་
སློབ་མ་མང་དུ་བྱུང་ཡང་རས་ཆུང་རྡོ་རྗེ་གྲགས་ཐོག་མར་ཞབས་ཏོག་སྒྲུབ་པ་དང་བསྟེན་ཡུན་ཀྱང་རིང་བས་~409~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གནང་ནས་བཀའ་རྒྱས་བཏབ་བོ། །དེ་ལས་གཞན་པའི་སློབ་མ་རྣམས་ལ་ཆོས་དྲུག་ཚང་བར་གནང་བ་མེད་
པས་དུས་ཕྱིས་མི་ལ་རས་པའི་སློབ་མ་རྣམས་ལ་གདམས་ངག་ཁ་འཐོར་དུ་ཡོད་པ་རྣམས་ཕྱོགས་གཅིག་ཏུ་
བསྡུས་ནས་སྲེ་འཕོ་བ་དང་། ཕྱག་རྒྱ་ཆེན་པོ་དང་། ཕག་མོའི་བྱིན་བརླབས་ལ་སོགས་གདམ་པ་སྣ་ཚོགས་
འདུས་པ་ལ་ནཱ་རོའི་ཆོས་དྲུག་གི་ཐ་སྙད་བྱས་པ་ཡིན་ནོ། །ཞེས་ཆོས་རྗེ་ཉིད་ཀྱི་གདམས་ངག་གི་ཁུངས་ལ་རྩད་
བཅད་ནས་གསུངས་པ་ཡིན་ནོ། །དེས་ན་ནཱ་རོ་ཆོས་དྲུག་ཁུངས་ནས་བྱུང་བ་མེད་པར་ལམ་འབྲས་ཀྱི་ཐབས་
ལམ་སྐོར་དང་། མཻ་ཏྲི་པའི་ཕྱག་རྒྱ་ཆེན་པོ་ལ་སོགས་བསྲེས་ནས་སྒོམ་བཞིན་དུ། བླ་མ་ནཱ་རོ་པའི་ཆོས་དྲུག་གི་
བརྒྱུད་པ་འཛིན་པར་འདོད་པའང་རྒྱུད་མན་ངག་གཞན་མང་པོ་དང་འགལ་བ་ལྟ་ཅི་སྨོས། ནཱ་རོ་པ་དང་མར་པ་
ལོ་ཙྪ་བའི་ལུགས་དང་ཡང་ཤིན་ཏུ་འགལ་བ་ཡིན་ནོ། །
གསུམ་པ་ནི། གཏེར་ནས་བྱུང་བའི་གླེགས་བམ་དང་། །གཞན་ནས་བསྐུས་པའི་ཆོས་ལུགས་དང་། །བརྩམས་
ཆོས་དང་ནི་རྨི་ལམ་སོགས། །བློས་བཟོས་པ་ཡི་ཆོས་ལུགས་ལ། །རྡོ་རྗེ་འཆང་ལ་བརྒྱུད་པ་སྙེག །དེ་ལའང་
གཞན་དག་ལུང་ལེན་ན། །ཆོས་དང་འགལ་བ་ལྟ་ཅི་སྨོས། །རང་ཆག་དང་ཡང་འགལ་བ་མིན། །ཞེས་པ། བྲག་
གི་སྲིབ་དང་སའི་འོག་ནས་བྱུང་བའི་གླེགས་བམ་གཏེར་མ་དང་ཆོས་ལུགས་གཞན་ནས་རྐུ་ཐབས་སུ་ཐོབ་པའི་
གདམས་ངག་སྣ་ཚོགས་སུ་འདུས་པའི་ཆོས་ལུགས་དང་། རང་རང་གི་བློས་བཟོས་པ་དང་། རྨི་ལམ་དུ་ཐོས་
པའི་ཆོས་ཟབ་མོ་ཡིན་ནོ་ཞེས་ཟེར་བ་དེ་རྣམས་ཀྱང་། རྡོ་རྗེ་འཆང་ནས་རིམ་གྱིས་བརྒྱུད་པའི་ལུགས་སུ་འཆད་
ཅིང་གཞན་དག་ཀྱང་བརྒྱུད་པའི་ཁུངས་ཞིབ་མོར་བརྩད་གཅོད་མི་བྱེད་པར་དབང་དང་། བྱིན་བརླབས་དང་།
ལུང་ལེན་པ་འདི་ཡང་། སྤྱིར་ཆོས་དང་འགལ་བ་ལྟ་ཅི་སྨོས། རང་གི་ཚིག་སྔ་ཕྱི་བར་ཤིན་ཏུ་འགལ་བ་ཡིན་ནོ། །
གལ་ཏེ་དེ་འདྲའི་རིགས་ཅན་གྱི། །འགལ་བ་ཁས་ལེན་སྣང་གྱུར་ཀྱང་། །དེ་ཡི་རིགས་སུ་ཤེས་པར་
བྱ༑ ༑ཞེས་པ་གཞན་ཡང་འདི་འདྲའི་རིགས་ཀྱི་ཆོས་ལུགས་འགལ་བ་ལྟག་སྤྲོད་སུའི་ལུགས་ལས་བྱུང་ཡང་།
རིགས་པས་བརྟགས་ཏེ་ཤེས་པར་གྱིས་ལ་བླང་དོར་མ་ནོར་བར་བྱའོ། །
གཉིས་པ་ལ་གཉིས་ཏེ། སྤྱིར་བསྟན་པ་སོ་སོར་བཤད་པའོ། །དང་པོ་ནི། མདོར་ན་ཆོས་དང་འགལ་བ་
ཡི༑ ༑ཆོས་ཤིག་གང་ན་འདུག་ན་ཡང་། །ལུང་དང་རིགས་པས་སུན་ཕྱུང་ཤིག །ཅེས་པ། ཐེག་པ་ཆེ་ཆུང་དང་།
སྔགས་མཚན་ཉིད་ཀྱི་ཆོས་གང་ཡིན་ཀྱང་། རང་རང་གི་ཆོས་ལུགས་སངས་རྒྱས་ཀྱི་གསུང་དང་འགལ་བ་ཞིག་
འདུག་ན། ཐེག་པ་རང་ལུགས་ཀྱི་ལུང་ཚད་མ་དང་། གྲུབ་མཐའ་བཞི་དང་འབྲེལ་བའི་རིགས་པ་རྣམ་དག་གིས་
སུན་ཕྱུང་སྟེ་ཆོས་ལུགས་ནོར་བ་ཕྱིན་ཆད་མི་འཕེལ་བར་བྱའོ། །~410~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གཉིས་པ་ལ་གསུམ། ལུང་རིག་ཁས་མི་ལེན་པ་ཇི་ལྟར་འགོག་པའི་ཚུལ། གདོད་ནས་ཡོད་པའི་ཆོས་
ལུགས་ངན་ཀྱང་དགག་དཀའ་བར་བསྟན། གློ་བུར་དུ་བྱུང་བའི་ཆོས་ལོག་དོར་བྱ་ཡིན་པར་བསྟན་པའོ། །དང་
པོ་ནི། གལ་ཏེ་མུ་སྟེགས་ལ་སོགས་པ། །ལུང་དེ་ཁས་མི་ལེན་པ་དང་། །ལུང་དང་འགལ་དང་ངེད་ཅག་གི །བླ་
མའི་བཀའ་སྲོལ་ཡིན་ཟེར་བ། །དེ་དག་ལུང་དེ་མི་ལེན་ཀྱང་། །རྩ་བའི་བརྒྱུད་པ་གང་ཡིན་དྲིས། །ཞེས་པ། ཕྱི་
རོལ་པ་དང་ནང་པའི་ཆོས་ལུགས་ལུང་དང་རིག་པས་ཁས་མི་ལེན་པར་སྔོན་གྱི་དུས་ནས་ངེད་རང་གི་བླ་མ་གོང་
མའི་བཀའ་སྲོལ་ཡིན་པས་ཆོས་རྣམ་དག་ཡིན་མིན་ཅི་འདྲའང་སྔར་གྱི་ཆོས་ལུགས་སྐྱོང་བར་བྱེད་དོ་ཞེས་ཟེར་
ན༑ དེ་ལ་ཐོག་མའི་བརྒྱུད་པའི་རྩ་བ་དེ་གང་ཡིན་ལེགས་པར་དྲིས་པས་དེ་དང་འགལ་བའི་ནོར་བ་དུ་མ་གདོན་
མི་ཟ་བར་འབྱུང་བས་རང་ལུགས་ནང་འགལ་བའི་སུན་འབྱིན་བརྗོད་པར་བྱའོ། །
གཉིས་པ་ནི། གདོད་ནས་ཆོས་ཀྱང་མེད་གྱུར་ན། །འཁྲུལ་ཀྱང་མཁས་པས་བགྲང་དུ་མེད། །སེམས་
ཅན་ལས་ངན་སྤྱོད་པ་ལ། །སངས་རྒྱས་ཀུན་གྱིས་ཅི་བྱར་ཡོད། །ཅེས་པ། རང་གི་ཆོས་ལུགས་དེ་ཐོག་མའི་དུས་
ནས་ཡོད་པ་ལ་གློ་བུར་དུ་རང་བཟོའི་བཅོས་བྱས་པ་མེད་ན། ཆོས་ལུགས་ངན་ཀྱང་རང་བཟོ་ཡིན་ནོ་ཞེས་
མཁས་པས་སྐྱོན་བགྲང་དུ་མེད་དེ། ནོར་བ་རྣམས་སུན་འབྱིན་པའི་གནས་སུ་རུང་ན་ལུང་རིག་རྣམ་དག་གི་ཚར་
བཅད་ནས་མ་ནོར་བར་བསྟན་པར་བྱ་ཞིང་། ཆོས་ལུགས་རྣམ་དག་བསྟན་པའི་སྣོད་དུ་མི་རུང་ན། ལས་ངན་
བྱེད་པར་ངེས་པ་སྡིག་ཅན་འཕགས་སྐྱེས་པོ་ལྟ་བུ་དང་། འབྲས་བུ་སྡུག་བསྔལ་མྱོང་བར་ངེས་པའི་རྒྱལ་པོ་སྒོམ་
པོ་ལྟ་བུ་ལ། སངས་རྒྱས་ཐམས་ཅད་བརྩོན་པ་དང་ལྡན་ཀྱང་དགག་པར་མི་ནུས་ཏེ། ལས་ཀྱི་རྣམ་པར་སྨིན་པ་
ནི་གང་ལ་ཡང་མ་གཏོགས་སོ་ཞེས་གསུངས་སོ། །
གསུམ་པ་ལ་གཉིས། ཁྲིམས་གཉིས་དང་འགལ་ཚུལ་སྤྱིར་བསྟན་པ། རྒྱལ་ཁྲིམས་ཀྱི་ཚར་བཅད་བྱར་
འོས་པའོ། །དང་པོ་ནི། གལ་ཏེ་གདོད་ནས་མེད་པའི་ཆོས། །གློ་བུར་བྱས་པ་ཡིན་ན་ནི། །ཀུན་གྱིས་རང་བཟོར་
གོ་བའི་ཕྱིར། །སངས་རྒྱས་པའམ་མུ་སྟེགས་བྱེད། །སུ་ལ་འདུག་ཀྱང་དོར་བྱ་ཡིན། །ངེད་ལའང་དེ་འདྲ་འདུག་
ན་ནི། །མཁས་པ་རྣམས་ཀྱིས་བཞད་གད་ཀྱིས། །གལ་ཏེ་རྒྱལ་པོའི་ཁྲིམས་ཡོད་ན། །ཆད་པས་བཅད་པའི་འོས་
ཡིན་ནོ། །ཞེས་པ། ཐོག་མ་ནས་མེད་པའི་ཆོས་ལུགས་གང་ཟག་གཡོ་སྒྱུ་ཅན་གྱིས་བརྙེད་བཀུར་སྒྲུབ་པའི་ཕྱིར་
རང་བཟོར་བྱས་པ་ཞིག་ཡིན་ན། སངས་རྒྱས་པ་དང་མུ་སྟེགས་གང་གི་ནང་དུ་བྱུང་ཡང་རང་རང་གི་ཆོས་ལུགས་
ལ་མཁས་པའི་སྐྱེས་བུ་རྣམས་ཀྱིས་དོར་བྱ་ཡིན་ལ། ས་སྐྱ་པཎྜི་ཏ། ངེད་ཀྱི་ཆོས་ལུགས་ལ་སངས་རྒྱས་ཀྱི་
གསུང་དང་འགལ་བའི་ལྟ་སྤྱོད་ཕྱིན་ཅི་ལོག་དང་། བླ་མ་གོང་མའི་ཆོས་ལུགས་བཟང་པོ་དོར་ནས་རང་བཟོར་~411~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བརྩམས་པའི་ཆོས་ལོག་འདུག་ན། ཆོས་དང་ཆོས་མིན་འབྱེད་པ་ལ་མཁས་པའི་སྐྱེ་བོ་རྣམས་ཀྱིས་ལེགས་པར་
སུན་ཕྱུང་ལ་ཕྱིན་ཆད་མི་འཕེལ་བར་མཛོད་ཅིག །སངས་རྒྱས་ཀྱིས་བསྟན་པ་ལ་གནོད་པའི་ཆོས་ལོག་རྒྱལ་
པོའི་ཁྲིམས་འོག་ཏུ་བྱུང་ན་སྐྱེ་བོ་དེ་ཆད་པས་བཅད་པའི་འོས་ཡིན་ནོ། །
གཉིས་པ་ནི། ནོར་ལ་ཟོག་ཚོང་བྱས་པ་ལའང་། །རྒྱལ་པོའི་ཁྲིམས་ལ་ཐུགས་གྱུར་ན། །ཆོས་ལོག་
བརྫུན་པར་སྦྱར་བ་ལ། །རྒྱལ་པོའི་ཁྲིམས་ལ་ཅིས་མི་འཐུག །ཅེས་པ། འདུལ་བ་མེ་ཏོག་ཕྲེང་རྒྱུད་དུ། །ལོ་དང་
ཟླ་བ་ཟླ་ཤོལ་རྣམས། །རྒྱལ་པོས་བཀའ་ཡིས་ཀྱང་ནི་བསྔགས། །བཀའ་བཙན་གྲགས་ལྡན་ཤེས་རབ་ཅན། །དཔུང་
ལྡན་དེ་ཡི་རྗེས་སུ་འབྲང་། །ཞེས་པ་ལྟར། ས་སྟེངས་ཀྱི་རྒྱལ་པོས་སྨྲས་པའི་གཏམ་ཐོག་ཏུ་ཕེབས་པས་བཀའ་
བཙན་པ་རྒྱལ་པོ་གཞན་གྱི་ཡུལ་འཁོར་དུ་ཡོན་ཏན་ཅན་དུ་གྲགས་པ། གཟའ་དང་རྒྱུ་སྐར་གྱི་སྦྱོར་བ་ཤེས་ཤིང་
ལེགས་ཉེས་མ་ནོར་བར་བྱེད་པའི་ཤེས་རབ་དང་ལྡན་པ། ཕྱིར་རྒོལ་བ་འཇོམས་པར་ནུས་པའི་མཐུ་སྟོབས་ཀྱི་
དཔུང་ཆེན་པོ་ཡོད་པ་སྟེ། ཁྱད་པར་གྱི་ཆོས་བཞི་དང་ལྡན་པའི་རྒྱལ་པོ་དེའི་མངའ་འོག་ཏུ། རིན་པོ་ཆེ་དང་།
འབྲུ་དང་ནོར་གྱི་ལོངས་སྤྱོད་ལ་ནོར་དུ་མི་རུང་བའི་རྫས་ངན་པ་བསྲེས་ཤིང་བསླད་པ་དང་། གཞལ་བའི་སྣོད་
དང་། འདེགས་པའི་སྲང་ལ་ཟོལ་དང་གཡོ་བྱས་ན། རྒྱལ་པོའི་ཁྲིམས་ཉམས་པར་བྱེད་པའི་ཆད་པས་བཙོན་
རར་འཇུག་པ་དང་། གསོད་པ་ལ་སོགས་ཉེས་དམིགས་ཆེན་པོ་ལ་གཏུག་པར་འགྱུར་ན། ཆོས་ཀྱི་རྒྱལ་པོས་
སངས་རྒྱས་ཀྱི་ཆོས་ཁྲིམས་དང་འགལ་བའི་ཆོས་ལོག་རང་བཟོའི་བརྫུན་བརྒྱུད་སྦྱར་ནས་སྟོན་པ་དེ་ལ། ཆོས་
ཁྲིམས་དང་འགལ་བའི་ཉེས་པ་ཚེ་ཕྱི་མར་ངན་སོང་དུ་སྡུག་བསྔལ་མྱོང་བ་ལྟ་ཅི་སྨོས་སྐྱེ་བ་འདིར་ཡང་རྒྱལ་
ཁྲིམས་དང་འགལ་བའི་ཆད་པ་འབྱུང་བར་རིགས་ཏེ། ཆོས་ལྡན་གྱི་རྒྱལ་པོས་ཆོས་དང་མི་མཐུན་པ་ཚར་གཅོད་
པ་དང་། དམ་པའི་ཆོས་ལ་བཀུར་བསྟི་བྱ་བའི་ཆོས་ལུགས་ཐམས་ཅད་མཁྱེན་པས་བཀའ་སྩལ་ཏེ། གསེར་འོད་
དམ་པར། ལེགས་བྱས་དང་ནི་ཉེས་བྱས་ཀྱི། །ལས་ཀྱི་རྣམ་པར་སྨིན་པའི་འབྲས། །རྣམ་པ་ཐ་དད་བསྟན་པའི་
ཕྱིར། །བྱེད་པ་གང་ཡིན་རྒྱལ་པོར་བརྗོད། །ཅེས་ལས་དཀར་ནག་བདེན་རྫུན་སོ་སོར་འབྱེད་པ་རྒྱལ་པོའི་བྱ་བ་
ཡིན་པས་ཉེས་བྱས་ཆད་པས་གཅོད་དགོས་ཏེ། ཡུལ་ན་ཉེས་བྱས་གནས་པ་དག །མཐུན་པའི་ཆད་པས་མི་
གཅོད་ཅིང་། །ཉེས་བྱེད་ཡལ་བར་བོར་ན་ནི། །དེ་ཚེ་ཆོས་མིན་ཤིན་ཏུ་འཕེལ། །འཐབ་མོ་དང་ནི་གཡོ་རྣམས་
ཀྱང་། །ཡུལ་འཁོར་དེར་ནི་ཕྱི་ཕྱིར་འབྱུང་། །ཕ་རོལ་དམག་ཚོགས་ལྷགས་ནས་ནི། །ཡུལ་འཁོར་དེ་ནི་རྣམ་པར་
འཇིག །ཅེས་པ་དང་། ཡུལ་ན་ཉེས་བྱས་གནས་པ་དག །གང་ཚེ་རྒྱལ་པོས་ཡལ་བོར་ན། །དེ་ཚེ་ལྷ་རྣམས་ཁང་
པ་ན། །ཡིད་ནི་དགའ་བར་མི་འགྱུར་རོ། །ལྷ་རྣམས་ཀྱིས་ཀྱང་ཡལ་བར་འདོར། །ཡུལ་འཁོར་དེ་ནི་འཇིག་པར་~412~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འགྱུར། །མ་རུངས་པ་ཡི་རླུང་ལྡང་ཞིང་། །མ་རུངས་པ་ཡིས་ཆར་པ་འབབ། །ཉི་མ་དང་ནི་ཟླ་བ་དང་། །གཟའ་
དང་རྒྱུ་སྐར་མ་རུངས་འགྱུར། །ས་བོན་ལོ་ཐོག་མེ་ཏོག་འབྲས། །ལེགས་པར་སྨིན་པར་མི་འགྱུར་ཅིང་། །མུ་གེ་
དག་ཀྱང་འབྱུང་བར་འགྱུར། །ཞེས་པ་དང་། ཆོས་དང་མི་ལྡན་སྐྱེ་བོ་ལ། །དེ་ཡི་འོག་ཏུ་མཆོད་བྱེད་འགྱུར། །ཆོས་
དང་ལྡན་པའི་སེམས་ཅན་ལ། །རྟག་ཏུ་ཆད་པས་གཅོད་པར་འགྱུར། །ཆོས་དང་མི་ལྡན་སྐྱེ་བོ་བཀུར། །ཆོས་
ལྡན་ཆད་པས་བཅད་པས་ན། །དེར་ནི་ཆུ་དང་རྒྱུ་སྐར་རླུང་། །རྣམ་གསུམ་རྣམ་པར་འཁྲུག་པར་འགྱུར། །ཞེས་
པས། ཡུལ་འཁོར་གྱི་འཁྲུག་པ་དང་མུ་གེ་དང་རིམས་ནད་ལ་སོགས་གནོད་པ་ཐམས་ཅད་ཆོས་དང་ཆོས་མ་
ཡིན་པ་ཤན་མ་ཕྱེད་པར་ཆད་ལས་དང་བཀུར་བསྟི་ནོར་བ་བྱས་པའི་དབང་གིས་འབྱུང་བར་གསུངས་སོ། །དེས་
ན་ཡུལ་གྱི་བདག་པོས་རང་གི་འཁོར་རྣམས་ཉེ་རིང་མེད་པར་མཉམ་དུ་སྐྱོང་བ་དང་། ཉེས་པ་ཅན་འདུལ་བ་
དང་། ལེགས་པར་སྤྱོད་པ་རྣམས་བསྐུར་བར་འོས་པ་ཡིན་ཏེ། དེ་ཕྱིར་སྡིག་པ་བྱེད་པ་རྣམས། །ཉེས་པའི་རིམ་
བཞིན་གདུལ་བར་བྱ། །ཆོས་ཀྱིས་ཡུལ་འཁོར་བསྐྱངས་པར་བྱ། །ཆོས་མ་ཡིན་པ་སྤྱད་མི་བྱ། །སྲོག་ཀྱང་
ཡོངས་སུ་བཏང་བྱ་ཞིང་། །ཉེས་མགོན་བྱ་བར་མི་བྱའོ། །སྐྱེ་བོ་གཉེན་དང་སྐྱེ་བོ་གཞན། །ཡུལ་འཁོར་སྐྱེ་བོ་
ཐམས་ཅད་ལ། །རྒྱལ་པོས་ཕྱོགས་ཀྱང་གཅིག་བྱ་སྟེ། །ཕྱོགས་སུ་ལྷུང་བར་གྱུར་ཏ་རེ། །ཞེས་པ་དང་། ཆོས་ཀྱི་
ཡུལ་འཁོར་དེར་བསྟན་པས། །རྒྱལ་པོ་རྣམས་ནི་རབ་ཏུ་དགའ། །ལྷ་དབང་རབ་ཏུ་དད་འགྱུར་བས། །མིའི་
རྒྱལ་པོ་དེ་ལ་བསྲུང་། །ཉི་ཟླ་དང་ནི་དེ་བཞིན་དུ། །རྒྱུ་སྐར་ལེགས་པར་རྒྱུ་བར་འགྱུར། །རླུང་ཡང་དེ་བཞིན་
ལྡང་འགྱུར་ཅིང་། །ཆར་ཀྱང་དུས་སུ་འབབ་པར་འགྱུར། །ལྷ་གནས་རྣམས་ཀྱང་དེ་བཞིན་དུ། །ཡུལ་འཁོར་
རྣམས་སུ་ལོ་ལེགས་བྱེད། །ཅེས་པ་ཆོས་ལོག་དང་མ་རུངས་པ་ཚར་གཅོད་ཅིང་དམ་པའི་ཆོས་དང་སྐྱེ་བོ་ཡ་
རབས་རྣམས་བཀུར་བསྟི་བྱས་པས་ཕུན་སུམ་ཚོགས་པ་འབྱུང་བའི་ཕྱིར་ཡུལ་འཁོར་གྱི་ལེགས་ཉེས་རྣམས་
རྒྱལ་པོ་ལ་རག་ལས་པ་ཡིན་ནོ། །དེའི་ཕྱིར། ཆོས་ཀྱིས་ཡུལ་འཁོར་བསྐྱང་བར་བྱ། །ཆོས་ཀྱང་ཡང་དག་བསྟན་
པར་བྱ། །ལེགས་པར་བྱེད་ལ་སེམས་ཅན་དགོད། །ཉེས་བྱས་ལས་ནི་ཟློག་པར་བྱ། །གང་ཚེ་སྡིག་པ་བྱེད་པ་
རྣམས། །ཚུལ་བཞིན་འདུལ་བར་བྱེད་པའི་ཚེ། །ཡུལ་འཁོར་ཏུ་ནི་ལོ་ལེགས་ཤིང་། །རྒྱལ་པོ་གཟི་བརྗིད་ལྡན་
པར་འགྱུར། །རྒྱལ་པོ་གྲགས་དང་ལྡན་གྱུར་ཅིང་། །སྐྱེ་དགུ་རྣམས་ཀྱང་བདེ་བར་སྐྱོང་། །ཞེས་གསུངས་པས་
ཡུལ་ལྗོངས་ཀྱི་བདག་པོ་རྣམས་ཀྱིས་རྒྱལ་པོའི་ཁྲིམས་ལུགས་སངས་རྒྱས་ཀྱི་གསུང་འདི་དང་མཐུན་པར་
མཛད་འཚལ་ལོ། །
བཞི་པ་ལ་གཉིས། མདོར་བསྟན། རྒྱས་པར་བཤད་པའོ། །དང་པོ་ནི། བླུན་པོ་མཁས་པར་འཆོས་པ་~413~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འགའ། །ལུང་གི་གནས་སྐབས་མི་ཤེས་པར། །མདོ་རྒྱུད་ལུང་སྦྱོར་བྱེད་མོད་ཀྱི། །དེ་ནི་བླུན་པོའི་ཁ་ཤག་ལྟར། །གང་དུ་
འགྲོ་བ་མི་ཤེས་སོ། །ཞེས་པ། མདོ་རྒྱུད་ལེགས་པར་སྦྱངས་པའི་མཁས་པ་བཀའ་དང་བསྟན་བཅོས་ཀྱི་གཞུང་
མང་དུ་སྨྲ་བ་དག་ལ་འགྲན་པར་འདོད་པའི་བླུན་པོ་འགའ་ཞིག །ལུང་གི་བརྗོད་བྱའི་དོན་གང་ལ་འཇུག་གི་
གནས་སྐབས་མི་ཤེས་པར་མདོ་རྒྱུད་ཀྱི་ལུང་གང་བབ་བབ་ཏུ་སྦྱོར་ཅིང་། གྱ་ཚོམ་དུ་སྨྲ་བ་མང་པོ་ཡོད་མོད་ཀྱི།
དེས་རང་གི་འདོད་པའི་སྒྲུབ་བྱེད་དུ་གྲངས་པའི་ལུང་དེ་རང་ལ་གནོད་བྱེད་ཀྱི་ཁུངས་སུ་འགྱུར་བར་ཤས་ཆེ་སྟེ།
བླུན་པོའི་ཁ་ཤག་གཞན་ལ་སྨྲས་པ་རང་ལ་འཁོར་བ་བཞིན་ནོ། །གཡུལ་ངོར་ལྷུང་པའི་རལ་གྲི་དང་། །བློ་གྲོས་
གཞན་པའི་འདོད་གཏམ་དང་། །ཅང་ཤེས་མིན་པའི་རྟ་མཆོག་རྣམས། །སུ་ཡི་གྲོགས་འགྱུར་མི་ཤེས་སོ། །ཞེས་
གསུངས་པ་ལྟར་རོ། །གཉིས་པ་ལ་ལྔ། ལྟ་བའི་ལུང་སྦྱོར་སྒོམ་པ་དང་སྤྱོད་པར་འཁྲུལ་བ། སྤྱོད་པ་དང་སྒོམ་
པའི་ལུང་ལྟ་བར་འཁྲུལ་བ། འཇིག་རྟེན་པའི་ལུང་འདས་པར་འཁྲུལ་བ། འདས་པའི་ལུང་འཇིག་རྟེན་པར་
འཁྲུལ་བ། མི་ཤེས་པའི་ལུང་སྦྱོར་བས་མཁས་པས་འཁྲུལ་པར་བསྟན་པའོ། །
དང་པོ་ནི། དཔེར་ན་ཕྱག་དང་མཆོད་པ་དང་། །སྦྱིན་དང་ཚུལ་ཁྲིམས་སོགས་མི་དགོས། །སེམས་བསྐྱེད་
དབང་བསྐུར་བྱ་མི་དགོས། །བསམ་གཏན་ཀློག་པ་འདིར་མི་དགོས། །དགེ་དང་སྡིག་པ་གཉིས་ཀ་མེད། །སངས་
རྒྱས་སེམས་ཅན་ཡོད་མིན་སོགས། །འདི་འདྲ་གསུངས་པའི་ལུང་རྣམས་ཀུན། །ལྟ་བ་ཡིན་གྱིས་སྒོམ་པ་དང་། །སྤྱོད་
པ་གཉིས་ཀྱི་ལུང་མ་ཡིན། །ཞེས་པ། དཀོན་མཆོག་གསུམ་ལ་ཕྱག་འཚལ་བ་དང་མཆོད་པ་འབུལ་བ་ལ་སོགས་
ཡན་ལག་བདུན་པ་བྱེད་པ་དང་། སྦྱིན་པ་གཏོང་བ་དང་ཚུལ་ཁྲིམས་སྲུང་པ་ལ་སོགས་ཕ་རོལ་ཏུ་ཕྱིན་པ་དྲུག་ལ་
སྤྱོད་པ་དང་། བསམ་པ་སེམས་བསྐྱེད་དང་། སྔགས་ཀྱི་དབང་བསྐུར་བྱེད་པ་དང་། དམིགས་པ་ལ་སེམས་
གནས་པའི་བསམ་གཏན་སྒོམ་པ་དང་། གསུང་རབ་ཀློག་པ་དང་། ཁ་དོན་བྱེད་པ་དང་། མདོར་ན་དགེ་སྡིག་ལ་
བླང་དོར་བྱར་མེད་པས། སྒོ་གསུམ་གྱི་བྱ་བ་ཐམས་ཅད་ཡོད་པ་མ་ཡིན་ཅེས་གསུངས་པ་འདི་འདྲའི་རིགས་ཀྱི་
ལུང་རྣམས་དོན་དམ་སྤྲོས་པ་དང་བྲལ་བའི་ལྟ་བ་གཏན་ལ་འབེབས་པའི་ལུང་ཡིན་གྱིས། དེ་སྤྱོད་པ་དང་སྒོམ་
པའི་དོན་ལ་སྦྱར་དུ་མི་རུང་སྟེ། ས་བཅུ་པའི་མདོར། བྱེད་པ་པོ་མེད་པ་དེ་ལྟ་ན་དོན་དམ་པར་ལས་ཀྱང་མི་
དམིགས་སོ། །ཞེས་པ་དང་། དོན་དམ་པ་ལ་ནི་ཡིད་ཀྱི་ཁམས་ཞེས་བྱ་བའང་མེད་དོ། །ཞེས་གསུངས་པ་དང་།
རྒྱན་སྟུག་པོ་བཀོད་པར། རི་རབ་རི་བོ་ཙམ་གྱུར་པའི། །བདག་ཏུ་ལྟ་བས་མི་གནོད་དེ། །སྟོང་ཉིད་ལྟ་བས་
གནོད་པ་ནི། །ང་རྒྱལ་མི་བདེན་བཏགས་པའོ། །རྣལ་འབྱོར་སྤྱོད་པས་སྟོང་པ་ཉིད། །གནས་མ་ཡིན་པར་སྦྱར་
མི་བྱ། །གནས་མིན་གལ་ཏེ་སྦྱར་གྱུར་ན། །བདུད་རྩི་དུག་ཏུ་འགྱུར་བ་ཡིན། །ཞེས་པ་དང་། སྟོང་པ་ཉིད་ཀྱི་ལྟ་~414~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཐོབ་ན། །ལ་ལའི་ལྟ་བ་མ་ཞིག་ན། །གསོར་མི་རུང་བའི་ལྟ་བས་ཏེ། །སྨན་པས་བོར་བའི་ནད་པ་བཞིན། །ཞེས་
པ་དང་། དཀོན་མཆོག་འབྱུང་གནས་ཀྱི་མདོར། སྦྱིན་པའི་ངོ་བོ་མི་དམིགས་པར་བྱའོ། །སྦྱིན་པ་མི་སྦྱིན་པར་མི་
བྱའོ། །སྦྱིན་གནས་ཀྱི་ངོ་བོ་མ་དམིགས་པར་བྱའོ། །སྦྱིན་གནས་མི་བཙལ་བར་མི་བྱའོ། །སྦྱིན་བདག་གི་ངོ་བོ་
ཉིད་མི་དམིགས་པར་བྱའི། །སྦྱིན་བདག་ཏུ་མི་འགྱུར་བ་ནི་མི་བྱའོ། །ལས་ཀྱི་རང་བཞིན་མི་དམིགས་པར་བྱའི།
ལས་བདག་གིར་བྱ་བ་དང་འགལ་བར་ནི་མི་བྱའོ། །ཞེས་གསུངས་པས་ལྟ་བས་ལུང་གིས་སྒོམ་པ་དང་སྤྱོད་པ་
སུན་ཕྱུང་ན་ནོར་བ་ཡིན་ཏེ། སློབ་དཔོན་ཟླ་བ་གྲགས་པས་ཀྱང་། གློ་བུར་བའི་ཆོས་རྣམས་ཐམས་ཅད་ཀྱི་
ཐམས་ཅད་དུ་མེད་པའང་མ་ཡིན་ཏེ། ཆོས་རྣམས་རྐྱེན་གཞན་དང་གཞན་ལ་ལྟོས་པའི་ཕྱིར། རྐྱེན་གཞན་དང་
གཞན་ལ་ལྟོས་ནས་ནི་ཡོད་དོ་ཞེས་པ་ལྟར་རོ། །
གཉིས་པ་ནི། དབང་མེད་ན་ནི་དངོས་གྲུབ་མེད། །ཆོ་ག་འཁྲུལ་ན་ལས་མི་འཆགས། །ལོག་པར་དཔྱོད་
ན་ལྟུང་བ་འབྱུང་། །ལྷ་སྒོམ་འཁྲུལ་ན་བྱིན་མི་རློབས། །ཐེ་ཚོམ་ཟ་ན་ཉེས་པ་སྐྱེ། །དེས་ན་ཆོ་ག་ཅི་བྱེད་ཀྱང་། །ཤིན་
ཏུ་དག་པར་བྱ་དགོས་ཞེས། །འདི་འདྲའི་ལུང་ཀུན་སྤྱོད་པ་དང་། །སྒོམ་པ་ཡིན་གྱིས་ལྟ་བ་མིན། །ཞེས་པ།
དབང་མ་ཐོབ་པར་རིམ་པ་གཉིས་སྒོམ་པ་བཀག་པ་དང་། ཐེག་པ་སོ་སོའི་ཆོ་ག་འཁྲུལ་པར་གྱུར་ན་སྡོམ་པ་དང་
སེམས་བསྐྱེད་དང་དབང་བསྐུར་བའི་ལས་ཀྱི་འབྲས་བུ་མི་འབྱུང་བ་དང་། སངས་རྒྱས་ཀྱི་གསུང་ལས་ལོག་
པར་སྤྱད་ན་རང་གི་བསླབས་པ་དང་འགལ་བའི་ལྟུང་བ་འབྱུང་བ་དང་། རྒྱུད་སྡེ་རྣམས་སོ་སོའི་ལྷ་བསྒོམ་ཚུལ་
ནོར་ན་བྱིན་བརླབས་མི་འབྱུང་བ་དང་། སངས་རྒྱས་ཀྱི་ཟབ་ཅིང་རྒྱ་ཆེ་བའི་གསུང་ལ་མི་བདེན་པར་རྟོག་པའི་
ཐེ་ཚོམ་སྐྱེས་ན། དམ་པའི་ཆོས་ལ་མ་གུས་པའི་ཉེས་པ་འབྱུང་བས་སྤང་བར་བྱའོ། །མདོར་བསྡུས་ན་ཆོས་
ལུགས་གང་བྱེད་པ་དེ་རང་གི་ཐེག་པ་སྟོན་པའི་སངས་རྒྱས་ཀྱི་གསུང་དང་མཐུན་པར་བྱ་དགོས་སོ། །ཞེས་པ་ལ་
སོགས་ཉམས་ལེན་གྱི་སྒོམ་པ་དང་སྤྱོད་པ་སྟོན་པའི་ལུང་ཡིན་གྱིས། ལྟ་བ་སྤྲོས་བྲལ་སྟོན་པའི་ལུང་དུ་བྱས་ན་
སྤྲོས་བཅས་ཀྱི་ཉེས་པ་འགྱུར་བའི་ཕྱིར་རོ། །
གསུམ་པ་ནི། གཞན་ཡང་ལུང་སྦྱོར་བྱེད་པ་ལ། །འཇིག་རྟེན་པ་དང་འཇིག་རྟེན་ལས། །འདས་པའི་
གནས་སྐབས་རྣམ་གཉིས་ཡོད། །དབང་དང་དམ་ཚིག་སྡོམ་པ་སོགས། །འབད་ནས་སྒྲུབ་པར་གསུངས་པ་
ནི༑ ༑འཁོར་བའི་རྒྱ་མཚོ་མ་རྒལ་བའི། །འཇིག་རྟེན་པ་ལ་གསུངས་པ་ཡིན། །ཞེས་པ། བཀའ་དང་བསྟན་
བཅོས་ཀྱི་ལུང་དང་སྦྱར་ནས་གསུང་རབ་ཀྱི་དགོངས་པ་གཏན་ལ་འབེབས་པའི་ཚེ། ཆོས་ཉིད་ཀྱི་བདེན་པ་
མངོན་སུམ་དུ་མ་མཐོང་བའི་སོ་སོའི་སྐྱེ་བོའི་གནས་སྐབས་འཇིག་རྟེན་པ་དང་། ཆོས་ཉིད་མངོན་སུམ་གྱིས་~415~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གཟིགས་པའི་འཕགས་པའི་གནས་སྐབས་འཇིག་རྟེན་ལས་འདས་པ་གཉིས་ཤེས་དགོས་ཏེ། གཟུགས་སོགས་
དང་ནི་སེམས་དེ་ལྟར། །གཟུང་དང་འཛིན་པ་སྤྱོད་པ་འདི། །མ་དག་བློ་ཅན་མ་ཡིན་གྱིས། །རྣལ་འབྱོར་རྟོགས་
པ་བསམ་མི་ཁྱབ། །ཅེས་པ་ལྟར་སོ་སོའི་སྐྱེ་བོའི་དབང་ཤེས་ཀྱི་ཡུལ་འཛིན་ཚུལ་དེ། ས་དང་པོ་རབ་ཏུ་དགའ་
བའི་རྟོགས་པ་ཐོབ་པ་ཡན་ཆད་ལ་སྦྱར་དུ་མི་རུང་སྟེ། སྔར་བཤད་པ་ལྟར་འཕགས་པའི་དབང་པོ་གཅིག་གིས་
ཀྱང་ཡུལ་ཐམས་ཅད་གཟིགས་པ་དང་། སངས་རྒྱས་ཀྱི་མཛོད་སྤུས་ཀྱང་ཤེས་བྱ་ཐམས་ཅད་མཁྱེན་པ་དང་།
དག་པའི་སྣང་བ་རྒྱ་ཆེན་པོ་འཆར་ཡང་མཉམ་གཞག་གི་ཡེ་ཤེས་ལས་མ་གཡོས་པ་ལ་སོགས་པ་འཇིག་རྟེན་
པའི་བློས་བསམ་གྱིས་མི་ཁྱབ་པའི་ཕྱིར་དང་། དོན་དམ་གཟིགས་པའི་སྐྱེས་བུ་ལས་དགེ་སྡིག་གི་འཆིང་པ་ལས་
གྲོལ་བའི་ལུང་རྣམས་ལས་དང་པོ་པའི་སྤྱོད་པ་བླང་དོར་དང་བྲལ་བར་འཆད་པའང་མི་རུང་ངོ་། །ལས་དགེ་
སྡིག་གི་སྤང་བླང་དང་དམ་ཚིག་དང་སྒོམ་ནི་ཕུང་ཚུལ་དང་ཉམས་པའི་ཉེས་དམིགས་དང་། ཕྱིར་འཆོས་པའི་
ཚུལ་དང་། ཐུན་བཞིར་བཅད་ནས་རྣལ་འབྱོར་སྒོམ་པ་ལ་སོགས་ལས་དང་པོ་པ་དང་། སོ་སོའི་སྐྱེ་བོ་སྒོམ་པ་
དང་། སྤྱོད་པ་སྟོན་པའི་ལུང་རྣམས་འཕགས་པའི་ས་ལ་སྦྱར་དུ་མི་རུང་སྟེ། འཁོར་འདས་མཉམ་པ་ཉིད་ཀྱི་དོན་
རྟོགས་པ་དང་ལྡན་པའི་ཕྱིར་རོ། །
བཞི་པ་ནི། དབང་དང་དམ་ཚིག་སོགས་མི་དགོས། །ཕྱག་དང་མཆོད་པ་ཀུན་ལས་གྲོལ། །བསམ་
གཏན་སྒོམ་པ་ཀུན་སྤངས་ཏེ། །ལམ་ཀུན་གཟིངས་བཞིན་དོར་བྱ་ཞེས། །གསུངས་པ་འཁོར་བའི་རྒྱ་མཚོ་
ལས། །རྒལ་བའི་གང་ཟག་རྣམས་ལ་གསུངས། །ཞེས་པ། དབང་བསྐུར་དང་། དམ་ཚིག་དང་། སྡོམ་པ་བསྲུང་
བ་དང་། ཕྱག་འཚལ་བ་དང་མཆོད་པ་འབུལ་བ་ལ་སོགས་ཚོགས་གཉིས་སྒྲུབ་པ་དང་། སྒྲིབ་པ་སྦྱོང་བ་ལུས་
ངག་གི་བྱ་བ་དང་། ཏིང་ངེ་འཛིན་སྒོམ་པ་མི་དགོས་པ་དང་། ལུང་གི་ཆོས་ཉན་པ་དང་། འཛིན་པ་ལ་སོགས་
ཐོས་བསམ་གྱི་བྱ་བ་ཐམས་ཅད་དོར་བར་བྱ་སྟེ། དཔེར་ན་ཆུ་བོའི་ཕ་རོལ་དུ་རྒལ་ཚར་ནས་གྲུ་དང་གཟིངས་
དོར་བས་ཆོག་པ་བཞིན། ཅེས་པའི་ལུང་རྣམས་འཇིག་རྟེན་ལས་འདས་པའི་འཕགས་པ་རྣམས་ཀྱིས་ལྟ་སྤྱོད་
སྟོན་པའི་ལུང་ཡིན་པས་སོ་སོའི་སྐྱེ་བོའི་ལམ་ལ་སྦྱར་དུ་མི་རུང་ངོ་། །
ལྔ་པ་ནི། དེ་འདྲའི་གནས་སྐབས་ཤེས་ནས་ནི། །དེ་ལ་འཚམས་པའི་ལུང་སྦྱོར་བྱ། །དེ་འདྲའི་རྣམ་
བཞག་མི་ཤེས་པའི། །ལུང་སྦྱོར་མཁས་པའི་བཞད་གད་གནས། །ཞེས་པ། སངས་རྒྱས་ཀྱི་གསུང་ལ་ཐར་པའི་
ལམ་དུ་མ་ཞུགས་པ་འཇུག་པར་བྱེད་པའི་ཐབས་དང་། ཞུགས་པ་རྣམས་ཐོག་མར་རྒྱུད་སྨིན་པར་བྱེད་པའི་ལུང་
དང་། སྨིན་པ་རྣམས་གྲོལ་བར་བྱེད་པའི་ཐབས་དང་། ཆོས་ཀྱི་གནས་ལུགས་ཡོད་མེད་ཀྱི་མཐར་འཛིན་པའི་~416~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གཉེན་པོར་མཐའ་བྲལ་གྱི་ལྟ་བ་སྟོན་པ་དང་། ཐེག་པ་དམན་པའི་ལམ་དུ་གོལ་བའི་གཉེན་པོར་ཐེག་ཆེན་གྱི་
ཐབས་རྒྱ་ཆེན་པོ་སྟོན་པ་ལ་སོགས་གསུང་རབས་ཀྱི་སྟོན་ཚུལ་དང་། དགོངས་པ་མཐའ་ཡས་པའི་ཕྱིར་དེ་དག་
གི་རྣམ་དབྱེ་ལེགས་པར་མི་ཤེས་པའི་གང་ཟག་གི་ལུང་སྦྱོར་བྱས་པ་རྣམས་གནས་སྐབས་མི་ཤེས་པའི་སྨྱོན་ཚིག་
ལྟར་མཁས་པ་རྣམས་ཀྱིས་ཁྲེལ་བར་གྱུར་ཅིང་། གསུང་རབ་ཀྱི་དགོངས་པའང་ལོག་པར་བཀྲོལ་བའི་སྐྱོན་དུ་
འགྱུར་རོ། །དཔལ་ལྡན་ཟླ་བ་གྲགས་པས། འདི་ལྟར་རེས་འགའ་ནི་མི་མཁས་པས་སྟོང་པ་ཉིད་སྤངས་ནས་
ངན་འགྲོར་འགྲོ་བར་འགྱུར་རོ། །རེས་འགའ་ནི་སྟོང་པ་ཉིད་ཀྱི་དོན་དམ་མེད་པ་ཉིད་ཡིན་ནོ། །ཞེས་ཕྱིན་ཅི་
ལོག་ཏུ་ངེས་པར་བཟུང་སྟེ། དངོས་པོ་ཐམས་ཅད་ལ་སྐུར་པ་འདེབས་པའི་ལོག་པར་ལྟ་བ་བསྐྱེད་ནས་འཕེལ་
བར་བྱེད་དོ། །ཞེས་པ་དང་། སངས་རྒྱས་ཀྱི་དོན་དམ་པ་དེ་ཡང་མི་བསླུ་བ་ཡིན་ཅིང་དོན་དམ་བདེན་པ་ཡིན་ལ།
དེ་ནི་དེ་རྣམས་ཀྱི་སོ་སོ་རང་གིས་རིག་པར་བྱ་བ་ཡིན་ནོ། །ཞེས་པ་དང་། དེའི་ཕྱིར་དེ་ལྟ་ན་དེ་ཁོ་ན་ཉིད་བསམ་
པ་ལ་འཕགས་པ་རྣམས་ཁོ་ན་ཚད་མ་ཡིན་གྱིས། འཕགས་པ་མ་ཡིན་པ་དག་ནི་མ་ཡིན་ནོ། །ཞེས་པ་འཕགས་
པས་སྤངས་རྟོགས་མཇལ་བ་ལ་སོ་སོའི་རིག་པ་མི་འཇུག་གོ། །ཀུན་རྫོབ་ཀྱི་བདེན་པ་གང་ཡིན་པ་དེ་ནི། དོན་
དམ་པའི་བདེན་པ་ལ་འཇུག་པར་བྱ་བའི་ཐབས་ཡིན་པའི་ཕྱིར་བདག་དང་གཞན་དག་ལས་སྐྱེ་བ་མ་དཔྱད་
པར་འཇིག་རྟེན་པའི་ལུགས་ཀྱིས་ཁས་ལེན་བར་བྱས་པ་ཡིན་ནོ། །ཞེས་པས་ཀུན་རྫོབ་རྒྱུ་ལ་འབྲས་བུ་སྐྱེ་བའི་
རྣམ་བཞག་ལ་འཕགས་པའི་མཉམ་གཞག་ཆོས་ཉིད་གཟིགས་པའི་ཡེ་ཤེས་ཀྱི་གནོད་བྱེད་མི་འཇུག་གོ །གཞན་
ཡང་བཀའ་འཁོར་ལོ་དང་པོར་ཉན་ཐོས་ཀྱི་གདུལ་བྱ་ལ་མི་རྟག་པ་དང་སྡུག་བསྔལ་ལ་སོགས་པ་དྲང་པོར་ངེས་
དོན་དུ་བསྟན་པ་དང་། ཐེག་ཆེན་གྱི་རིགས་ཅན་ལ་རྒྱུད་སྨིན་པར་བྱེད་པའི་ཐབས་སུ་གསུངས་པ་ཡིན་ནོ། །བཀའ་
བར་པ་ནི། བྱང་ཆུབ་སེམས་དཔའ་རྒྱུད་ཡོངས་སུ་སྨིན་པ་རྣམས་གྲོལ་བར་བྱེད་པ་དང་། འཁོར་འདས་ལ་བླང་
དོར་དུ་འཛིན་པའི་མཉེན་པོར་སྲིད་ཞི་མཉམ་པ་ཉིད་དུ་གསུངས་པ་ཡིན་ནོ། །འཁོར་ལོ་གསུམ་པ་ནི། དང་པོ་
གཉིས་སུ་གདུལ་བྱའི་རྒྱུད་ལ་སྒྲོ་འདོགས་བཅད་དགོས་དང་། སྨིན་པར་བྱེད་པའི་ཐབས་ཇི་ལྟར་འཚམས་པ་
ལེགས་པར་བསྟན་ནས་རྩོད་པ་དང་བྲལ་བའི་ལམ་ཉམས་སུ་བླངས་པས་འབྲས་བུ་རྫོགས་པའི་སངས་རྒྱས་
འཐོབ་པའི་ཚུལ་གསུངས་པ་ཡིན་ནོ། །དེས་ན་སངས་རྒྱས་ཀྱི་གསུང་ནའང་འགལ་བར་འཆད་པ་ནི་ཆོས་སྤོང་
བའི་ལས་ཡིན་པས་བསྟན་འཛིན་གྱི་སྐྱེས་བུ་དམ་པ་རྣམས་ཀྱིས་སྤང་བར་བྱའོ། །
ལྔ་པ་ནི། མིག་ལྡན་ཇི་ལྟར་ལམ་ནོར་ཡང་། །གཡང་སར་གོམ་པ་འཇོག་མི་སྲིད། །དེ་བཞིན་མཁས་པ་
འཁྲུལ་ན་ཡང་། །སངས་རྒྱས་བསྟན་ལ་འདའ་མི་ནུས། །མིག་མེད་གལ་ཏེ་ལམ་ནོར་ན། །གཡང་སར་མཆོངས་~417~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ནས་ལྟུང་བར་འགྱུར། །དེ་བཞིན་བླུན་པོ་འཁྲུལ་གྱུར་ན། །སངས་རྒྱས་བསྟན་ལས་འདས་ཏེ་ལྟུང་། །ཞེས་པ།
དཔེར་ན་མིག་གི་དབང་པོ་མ་ཉམས་ཤིང་མིག་ཤེས་དྲན་པ་དང་མཚུངས་ལྡན་དུ་ཡོད་པའི་སྐྱེས་བུ་ལམ་ཅུང་ཟད་
ནོར་ཀྱང་གཡང་ས་ཆེན་པོར་གོམ་པ་མི་འདོར་ཅིང་། མྱུར་དུ་ལམ་མ་ནོར་བར་འཇུག་པ་བཞིན་དུ། རང་བཞིན་
གྱི་གྲུབ་པའི་མཐའ་དང་། སྡེ་སྣོད་ལ་ལེགས་པར་སྦྱངས་ཤིང་སངས་རྒྱས་ཀྱི་བསྟན་པའི་ཁུར་ཁྱེར་བའི་མཁས་
པ་རྣམས་ནི། གྲུབ་མཐའ་ལ་ཅུང་ཟད་འཁྲུལ་ཀྱང་སངས་རྒྱས་ཀྱི་བསྟན་པ་དམ་པའི་ཆོས་དང་འགལ་བའི་ལམ་
ལ་མི་འཇུག་སྟེ། སངས་རྒྱས་ལ་ཐམས་ཅད་མཁྱེན་པར་ཡིད་ཆེས་པའི་མོས་པ་བརྟན་པོ་ཡོད་པའི་ཕྱིར་ཏེ། དད་
པའི་སྟོབས་བསྐྱེད་པ་ལ་འཇུག་པའི་ཕྱག་རྒྱའི་མདོར། སངས་རྒྱས་ལ་སྐྱབས་སུ་འགྲོ་བ་ནི་དེ་བཞིན་གཤེགས་
པའི་བསླབ་པ་ལས་མི་འདའ་བར་གང་ཡིན་པའོ། །ཆོས་ལ་སྐྱབས་སུ་འགྲོ་བ་ནི་དམ་པའི་ཆོས་མི་སྤོང་བ་གང་
ཡིན་པའོ། །སངས་རྒྱས་ལ་སྐྱབས་སུ་འགྲོ་བ་ནི་སྡིག་པ་ཐམས་ཅད་མི་བྱེད་པ་གང་ཡིན་པའོ། །ཆོས་ལ་སྐྱབས་
སུ་འགྲོ་བ་ནི་རྟེན་ཅིང་འབྲེལ་པར་འབྱུང་བ་ལ་འཇུག་པ་གང་ཡིན་པའོ། །མ་དད་པ་མི་བྱེད་པ་ནི་ལས་ཀྱི་རྣམ་
པར་སྨིན་པ་ལ་ཡིད་ཆེས་པ་གང་ཡིན་པའོ། །དགེ་འདུན་ལ་སྐྱབས་སུ་འགྲོ་བ་ནི་ཆགས་པ་དང་ཁོང་ཁྲོ་སྤངས་
པ་གང་ཡིན་པའོ། །ཞེས་གསུངས་པ་ལྟར་རོ། །དེའི་ཕྱིར་མིག་མེད་ལམ་ནོར་ན་གཡང་ས་ཆེན་པོ་ལྷུང་ནས་
བཅོས་སུ་མི་རུང་བ་སྟེ། བླུན་པོ་སངས་རྒྱས་ཀྱི་གསུང་ལ་འཁྲུལ་ན་ཐོས་བསམ་སྒོམ་གསུམ་བསྟན་པའི་
འཚམས་ལས་འདས་ཏེ། ལོག་པའི་ལམ་དུ་ཞུགས་ནས་བཅོས་སུ་མི་རུང་བར་འགྱུར་རོ། །
ཆ་ཚད་ཤེས་པའི་བཟོ་ལ་ནི། །རིང་ཐུང་བྱུང་ཡང་མཐོ་གང་ཡིན། །ཆ་ཚད་མེད་པའི་བཟོ་གང་ཞིག །ཉེས་ན་
བཞད་གད་གནས་སུ་འགྱུར། །ཞེས་པ། ལེགས་པར་བསླབས་ཤིང་ཆ་ཚད་ལ་མཁས་པའི་བཟོ་བོ་དེས་གོས་
དང་ཤིང་ལ་སོགས་པའི་བཟོ་རྒྱུ་ལ། ཆ་ཚད་ལས་འདས་པའི་རིང་ཐུང་མཐོ་དམན་བྱུང་ཡང་སོར་གཅིག་ཙམ་
ཡིན་ལ། ཆ་ཚད་མེད་པའི་བླུན་བཟོ་ཉེས་ན་བཟོ་རྒྱུ་མེད་པའམ་གསར་དུ་བྱེད་པ་བས་བཅོས་པར་དཀའ་བའི་
སྐྱོན་དུ་འགྱུར་རོ། །འཇིག་རྟེན་ནའང་། ཆ་ཚད་མེད་པའི་བཟོ་བོ་ཟིན་ཁར་འགྱོད་དེ། ཅེས་པ་ལྟར་རོ། །
དེ་བཞིན་གཞུང་ལུགས་ཤེས་པའི་མིས། །ཚིག་དོན་འཁྲུལ་ཀྱང་ཅུང་ཟད་ཡིན། །གཞུང་ལུགས་གང་ཡང་
མི་ཤེས་པ། །འཁྲུལ་ན་བསྟན་པ་འཇིག་ལ་ཐུག །དེས་ན་སངས་རྒྱས་བསྟན་པ་བཞིན། །སྒྲུབ་པར་འདོད་པ་
གཞུང་བཞིན་བྱ། །ཞེས་པ། ཐེག་པ་ཆེ་ཆུང་གི་གཞུང་ལུགས་དང་གྲུབ་མཐའི་རྣམ་དབྱེ་ཤེས་པ་དེས། ཚིག་དོན་
གྱི་ཆ་ཤས་ཕྲ་མོ་ལ་འཁྲུལ་པ་སྲིད་ཀྱི། གསུང་རབ་ཀྱི་གནད་འགག་ཆེ་སའི་དགོངས་པ་ནོར་བར་སྨྲ་བ་མི་སྲིད་
དོ༑ ༑སྡེ་སྣོད་མི་ཤེས་པའི་བླུན་པོ་འཁོར་དང་ལོངས་སྤྱོད་ལྡན་པ་འཁྲུལ་པའི་ཚེ་དད་པའི་རྗེས་འབྲང་གི་སྐྱེ་བོ་~418~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མང་པོ་བསྡུས་ཏེ། དཔུང་བསྡུས་ནས་ཆོས་ལུགས་མ་ནོར་བར་ཉམས་སུ་ལེན་པའི་ནུས་པ་ཉམས་པས་སངས་
རྒྱས་ཀྱི་བསྟན་པ་འཇིག་ལ་ཐུག་གོ། །དེའི་ཕྱིར་ཐར་པའི་ལམ་སྒྲུབ་པར་འདོད་ན་རྫོགས་པའི་སངས་རྒྱས་ཀྱིས་
གསུངས་པའི་གཞུང་ལུགས་དང་མཐུན་པར་བྱའོ། །དྲུག་པ་ལ་གཉིས། ཆོས་མིན་དོར་བྱ་ཡིན་པར་བསྟན།
ལུང་རིགས་ཀྱིས་གྲུབ་པ་ཉམས་སུ་བླང་བྱར་བསྟན་པའོ། །
དང་པོ་ལ་གསུམ། སྤྱིར་བསྟན། སོ་སོར་བཤད། མདོ་འགག་གྲིལ་ནས་བསྟན་པའོ། །དང་པོ་ནི། མིག་
མངས་རྒྱ་དང་མ་འབྲེལ་ན། །རྡེའུ་མང་ཡང་ཤི་རོ་ཡིན། །དེ་བཞིན་ཁུངས་དང་མ་འབྲེལ་བའི། །ཆོས་ལུགས་
མང་ཡང་རོ་དང་འདྲ། །ཞེས་པ། དཔེར་ན་མིག་མངས་ཀྱི་རྡེའུ་དཀར་ནག་རིགས་མཐུན་པའི་རྒྱ་དང་མ་འབྲེལ་
ན་མི་ཕན་པ་བཞིན་དུ། རྫོགས་པའི་སངས་རྒྱས་ཀྱི་གསུང་དང་མི་མཐུན་ཅིང་བརྒྱུད་པའི་ཁུངས་ནས་མ་བྱུང་
བའི་ཆོས་ལུགས་ཐུན་ཚགས་མང་ཡང་དམ་པའི་ཆོས་ཀྱི་གོ་མི་ཆོད་པས་རོ་རུལ་བ་དང་འདྲ་སྟེ་དོར་བར་
བྱའོ། །གཉིས་པ་ལ་གསུམ། མ་བརྟགས་ཉམས་དགའི་ཟབ་ཆོས་བརྫུན་ཁྲིགས་ཡིན་པར་སྣང་། གང་ཟག་སྣ་
ཚོགས་ཀྱི་ཆོས་ལུགས་བརྟགས་ན་འཇིག་པར་བསྟན། དེ་འདྲ་སྟོན་པའི་བླ་མ་བཏང་སྙོམས་སུ་བཞག་བྱར་
བསྟན་པའོ། །
དང་པོ་ནི། སྙན་བརྒྱུད་དང་ནི་ཆིག་བརྒྱུད་དུ། །གྲགས་པའི་ཆོས་ལུགས་མང་པོ་སྣང་། །རྒྱུད་དང་
མཐུན་ན་བླང་དུ་རུང་། །མིན་ན་བརྫུན་གྱི་སྡེབ་ཕྱོགས་ཡིན། །ཞེས་པ། ཟབ་ཆོས་ཡི་གེར་མི་འགོད་པའི་སྙན་
ནས་སྙན་དུ་བརྒྱུད་པའི་ཡིད་བཞིན་ནོར་བུར་འདོད་པ་དང་། སློབ་མ་གཅིག་ལས་མང་བ་ལ་མི་སྟེར་བའི་ཆིག་
བརྒྱུད་བཀའ་རྒྱ་མ་རུ་གྲགས་པའི་ཆོས་ལུགས་མང་པོ་སྟོན་པ་དང་ཉན་པ་འདི་རྣམས་སངས་རྒྱས་ཀྱིས་
གསུངས་པའི་རྒྱུད་དང་མཐུན་ཅིང་བླ་མ་དམ་པ་རིམ་པར་བརྒྱུད་པའི་གདམ་པ་ཡིན་ན་ལག་ཏུ་བླང་བར་རུང་
གིས། དེ་ལྟར་མ་ཡིན་ན་གང་ཟག་ཟོག་ཆོས་སྟོན་པའི་བརྫུན་ཁྲིགས་རྙེད་པ་དང་བཀུར་བསྟི་སྒྲུབ་པའི་སླུ་
འབྲིད་ཡིན་པས་དོར་བར་བྱའོ། །
གཉིས་པ་ནི། རྨི་ལམ་གྱིས་ནི་ཆོས་ལུགས་དང་། །ཞལ་མཐོང་གི་ནི་ལྷ་ལ་སོགས། །འདི་དག་མདོ་རྒྱུད་
དང་མཐུན་ན། །བླངས་ཀྱང་སྐྱོན་དུ་འགྱུར་བ་མེད། །མདོ་རྒྱུད་ཀུན་དང་མི་མཐུན་ན། །བདུད་ཀྱི་བྱིན་བརླབས་
ཡིན་ཞེས་བྱ། །ཞེས་པ། གང་ཟག་འགའ་ཞིག་ལ་བླ་མ་དང་མཁའ་འགྲོས་ལུང་བསྟན་པའི་གདམས་ངག་ཡིན་
ཟེར་བ་དང་། འགའ་ཞིག་ཡི་དམ་གྱི་ལྷ་མཐོང་བའི་གསུང་ཡིན་ཟེར་བ་དང་། ཞལ་གཟིགས་ཀྱི་ལྷ་ལ་སོགས་པ་
འདི་དག་ཀྱང་། མདོ་རྒྱུད་རྣམ་དག་དང་མཐུན་པའི་བྱ་བ་འདུག་ན་ཉམས་ལེན་བྱར་རུང་གིས། མི་མཐུན་ན་~419~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བྱིན་བརླབས་ཆེ་བ་དང་ནུས་པ་མྱུར་བར་སྣང་ཡང་བདུད་ཀྱིས་བྱིན་གྱིས་བརླབས་པའི་ཆོས་ཡིན་ཏེ། དེ་ལ་
ཞུགས་ནས་ཆོས་ལུགས་རྣམ་དག་འདོར་བའི་ཕྱིར་རོ། །
གསུམ་པ་ནི། བླ་མ་མདོ་རྒྱུད་དང་མཐུན་ན། །དེ་ནི་བླ་མ་ཡིན་པར་གཟུང་། །སངས་རྒྱས་བསྟན་བཞིན་
མི་གསུང་ན། །བླ་མ་ཡིན་ཀྱང་བཏང་སྙོམས་བཞག །ཞེས་པ། གོང་དུ་བཤད་པའི་སྙན་བརྒྱུད་དང་། ཆིག་
བརྒྱུད་དང་། རྨི་ལམ་དང་ཞལ་མཐོང་བ་ལ་སོགས་པའི་ཆོས་དེ་རྣམས་སངས་རྒྱས་ཀྱི་གསུང་དང་མཐུན་པར་
འདུག་ན། དེ་སྟོན་པའི་བླ་མ་དེ་ཡང་བླ་མ་དམ་པ་ཡིན་པའི་གུས་པས་བསྟེན་པར་བྱ། སངས་རྒྱས་ཀྱི་གསུང་
དང་འགལ་བའི་གདམ་པ་སྟོན་པའི་གང་ཟག་དེ། བླ་མའི་གཟུགས་བརྙན་ཡིན་པས་བསྟེན་དུ་མི་རུང་ཞིང་
བཏང་སྙོམས་སུ་བཞག་པར་བྱའོ། །
གསུམ་པ་ནི། དེས་ན་རྨི་ལམ་ཆོས་ལུགས་དང་། །ཞལ་གཟིགས་པ་ཡི་ཡི་དམ་དང་། །ལུང་བསྟན་
མཛད་པའི་སངས་རྒྱས་དང་། །བླ་མའི་གསུང་སྒྲོས་ལ་སོགས་པ། །མ་དཔྱད་པར་ནི་གཏམ་འཆོལ་དུ། །ཚད་མ་
ཡིན་ཞེས་བཟུང་མི་བྱ། །འདི་འདྲའི་བདུད་ཀྱིས་བྱིན་བརླབས་པའི། །འབྱུང་བ་སྲིད་པར་རྒྱལ་བས་གསུངས། །ཞེས་
པ༑ རྒྱུ་མཚན་དེས་ན་རྨི་ལམ་དུ་བྱུང་བའི་ཆོས་དང་ཞལ་གཟིགས་པ་ཡིན་ཟེར་བའི་ལྷ་དང་། ལུང་སྟོན་པའི་
སངས་རྒྱས་དང་། གང་ཟག་གི་ཉམས་ལ་ཤར་བའི་གསུང་བགྲོས་ལ་སོགས་བཀའ་ལུང་རྣམ་དག་དང་མཐུན་
མི་མཐུན་ལེགས་པར་དཔྱད་ནས་བླང་དོར་བྱ་ཞིང་། ཆོས་ཁྱད་འཕགས་ཡིན་ཞེས་ཟེར་བ་ཙམ་ལ་ཚད་མར་མི་
བཟུང་སྟེ། སོ་སོའི་སྐྱེ་བོའི་ལམ་ལ། བདུད་ཀྱི་བར་དུ་གཅོད་པ་མང་དུ་འབྱུང་བར་གསུངས་པའི་ཕྱིར། ཤེར་
ཕྱིན་ཉི་ཤུ་ལྔ་པར། བདུད་སྡིག་ཏོ་ཅན་ལུས་གསེར་གྱི་ཁ་དོག་དང་། འོད་འདོམ་གང་བར་བྱས་ཏེ་བྱང་ཆུབ་
སེམས་དཔའ་ཆེན་པོ་དེའི་དྲུང་དུ་འོངས་ནས་དེ་མཐོང་པ་ན་དེ་ལ་འདོད་པ་སྐྱེས་ཏེ། རྣམ་པ་ཐམས་ཅད་མཁྱེན་
པ་ཉིད་ལས་ཡོངས་སུ་ཉམས་པ་ལས་ཡོངས་སུ་ཉམས་པར་འགྱུར་རོ། །ཞེས་པ་ལ་སོགས་པ་དང་། མདོ་སྡུད་
པར། མིང་གི་གཞི་ལས་བདུད་ནི་ཉེ་བར་འོངས་གྱུར་ནས། །འདི་སྐད་སྨྲས་ཏེ་འདི་ནི་ཁྱོད་ཀྱི་ཕ་མ་དང་། །ཁྱོད་
ཀྱི་བདུན་མེས་བརྒྱུད་ཀྱི་བར་གྱི་མིང་ཡིན་ཅིང་། །གང་ཚེ་ཁྱོད་ནི་སངས་རྒྱས་གྱུར་པའི་མིང་འདི་ཡིན། །སྦྱངས་
སྡོམ་རྣལ་འབྱོར་ལྡན་པ་འདི་འདྲ་འབྱུང་འགྱུར་ལ། །ཁྱོད་སྔོན་ཡོན་ཏན་ཚུལ་ཡང་དེ་འདྲ་ཞེས་བརྗོད་དེ། །དེ་
སྐད་གང་ཐོས་རློམ་སེམས་བྱང་ཆུབ་སེམས་དཔའ་ནི། །བདུད་ཀྱི་ཡོངས་སུ་བསླང་ཞིང་བློ་ཆུང་རིག་པར་བྱ། །རབ་
ཏུ་དབེན་དང་གྲོང་དང་གྲོང་ཁྱེར་རི་སུལ་དང་། །དགོན་པ་དབེན་པ་ནགས་ཁྲོད་རབ་ཏུ་བསྟེན་བྱེད་ཅིང་། །བདག་
བསྟོད་གཞན་ལ་སྨོད་པའི་བྱང་ཆུབ་སེམས་དཔའ་ནི། །བདུད་ཀྱིས་ཡོངས་སུ་བཟུང་ཞིང་བློ་ཆུང་རིག་པར་~420~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བྱ༑ ༑ཞེས་སོ། །བྱང་སྲ་བདུན་རྩེར། བྱམས་པའི་སྐུ་གཟུགས་རབ་གནས་མཛད་པའི་མཁན་པོས་འབྱུང་པོས་
དྲག་ཏུ་གཟིར་བའི་དུས་སུ། འགོང་པོའི་བུ་བཞིས་ཆོས་ལོག་བསྟན་པའི་ལོ་རྒྱུས་ལས་ཀྱང་། ཐོད་པ་བམ་རིལ་
གྱིས་ཆོས་སྟོན་པ་དང་། འབྱུང་པོ་བབས་ནས་འདས་མ་འོངས་ལུང་སྟོན་པ་དང་། ནམ་མཁའ་ལ་འཕུར་བ་དང་།
ལུས་མི་སྣང་བར་འགྱུར་བ་ལ་སོགས་དུ་མ་བྱུང་ཞིང་། ཆོས་ལོག་བསྟན་པའི་བརྒྱུད་འཛིན་ལ། འཕུར་ཚོ་དང་།
འཁྲབ་ཚོ་ཞེས་པའི་ལུགས་གཉིས་བྱུང་བ་དེང་སང་ཡང་ཅི་རིགས་པར་སྣང་ངོ་། །
གཉིས་པ་ནི། དེས་ན་སངས་རྒྱས་བསྟན་པ་མཆོག །ངེས་དོན་ཚད་མ་ཡིན་པར་གཟུང་། །ཡང་ན་དངོས་
པོ་སྟོབས་ཞུགས་ཀྱིས། །རིགས་པས་གྲུབ་པ་ཚད་མར་གཟུང་། །ཞེས་པ། ཁུངས་ནས་མ་བྱུང་བའི་ཆོས་ལྷད་
ཅན་ཟབ་མོར་སྣང་བས། ཆོས་རྒྱུས་ཆུང་བའི་དད་ཅན་མང་པོ་འབད་པ་དོན་མེད་དུ་འཁྲིད་པར་བྱེད་པའི་ཉེན་
ཡོད་དོ། །དེས་ནས་སངས་རྒྱས་ཀྱི་གསུང་དང་མཐུན་པའི་མཁས་པའི་ངག་ལས་བྱུང་བའི་ཆོས་ལུགས་ཚད་
མར་བཟུང་ནས་གུས་པས་བླང་བར་བྱའོ། །ཡང་ན་དངོས་པོ་སྟོབས་ཞུགས་ཀྱིས་གཏན་ཚིགས་ཡང་དག་ལ་
བསྟེན་པའི་རིགས་པས་གྲུབ་ཅིང་ཚད་མས་མི་གནོད་པའི་ཆོས་ལུགས་ལ་བསླབ་པར་བྱའོ། །
བདུན་པ་ལ་གཉིས། མདོ་རྒྱུད་བརྫུན་ལ་ངོས་བཟུང་བ། དེའི་རྒྱུ་མཚན་ལུང་དང་སྦྱར་ནས་བཤད་པའོ། །དང་
པོ་ནི། སྐྱེས་བུ་བརྫུན་མས་སྦྱར་བ་ཡི། །མདོ་རྒྱུད་ཚད་མར་བཟུང་མི་བྱ། །ཀོའུ་ཤི་ཀའི་མདོ་དང་ནི། །དེ་བཞིན་
འཕགས་པ་ཤིག་ཅན་དང་། །བློ་གྲོས་བཟང་པོ་ཆུང་ངུ་སོགས། །བོད་ཀྱི་སྦྱར་བའི་མདོ་སྡེ་ཡིན། །ཞེས་པ། བོད་
ཡུལ་དུ་སངས་རྒྱས་ཀྱི་བསྟན་པ་ཉམས་པའི་སྐབས་སུ་སྐྱེས་བུ་བརྫུན་མས་བརྩམས་པའི་མདོ་རྒྱུད་ཀྱི་མིང་
བཏགས་པ། ཀོའུ་ཤི་ཀའི་མདོ་དང་། འཕགས་པ་ཤིག་ཅན་ཞེས་བྱ་བ་དང་། བློ་གྲོས་བཟང་མོ་ཆུང་ངུའི་མདོ་
དང་། སྡོང་པོ་རྒྱན་གྱི་མདོ་དང་། ལྗོན་ཤིང་བཟང་པོའི་མདོ་དང་། རྒྱ་ནག་ཏུ་བྱས་པའི་སྣང་བྱེད་ཀྱི་མདོ་དང་།
མཽའུ་འགལ་གྱི་བུས་མ་དམྱལ་བ་ནས་དྲངས་པའི་མདོ་དང་།
གཞན་ཡང་གསང་སྔགས་གསར་རྙིང་ལའང་། །བོད་ཀྱིས་སྦྱར་བའི་རྒྱུད་སྡེ་མང་། །དེ་འདྲ་རང་བཟོའི་
མདོ་རྒྱུད་ལ། །མཁས་པས་ཡིད་བརྟན་མི་བྱའོ། །གཙུག་ཏོར་ནག་མོ་ལ་སོགས་པ། །བོད་ཀྱི་ལྷ་འདྲེས་སྦྱར་བ་
ཡོད། །འཕྲལ་གྱི་བྱིན་བརླབས་ཅུང་ཟད་འབྱུང་། །འོན་ཀྱང་ཚད་མར་བྱར་མི་རུང་། །ཞེས་པ། གསང་སྔགས་
གསར་མ་བ་ལ་དབང་བསྐུར་རྒྱལ་པོའི་རྒྱུད་དང་། ལམ་ལྔ་བཀོད་པའི་རྒྱུད་དང་། དུས་འབྱུང་ཞེས་བྱ་བའི་རྒྱུད་
དང་། བདེ་ཁྲོས་ཞེས་བྱ་བའི་རྒྱུད་དང་། ངེས་དོན་རྒྱུད་ཞེས་བྱ་བའི་རྒྱུད་ཆེན་པོ་ལ་གསང་འདུས་ཀྱི་བཤད་རྒྱུད་
དུ་འདོད་པའི་གཉིས་མེད་རྣམ་རྒྱལ་ཞེས་བྱ་བ་རྒྱ་ཕོ་བ་ལུང་པས་བྱས་པ་དང་། དགེ་ཚུལ་ཁྱུང་གྲགས་ཀྱིས་བྱས་~421~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པའི་ཆོས་སྤྱོད་མངོན་རྟོགས་ཀྱི་རྒྱུད་དང་། ལྕེ་མྱང་ཚོགས་རོལ་གྱི་རྒྱུད་ལ་སོགས་པ་དང་། སྔགས་རྙིང་མ་བ་ལ་
ལྷ་མོའི་སྐྱེད་རྒྱུད་དང་། བམ་རིལ་ཐོད་མཁར་དང་། རྐང་གཉིས་བྱ་འཕུར་ཅེས་བྱ་བ་ལ་སོགས་བོད་ཀྱིས་སྦྱར་
བའི་རྒྱུད་མང་དུ་ཡོད་དེ། མཁས་པས་ཡིད་བརྟན་དུ་མི་རུང་ངོ་། །ཟུང་གི་མདོ་ཐེ་ཚོམ་ཅན་དུ་འགའ་ཞིག་འདོད་
ནའང་ལོ་པན་གྱི་དཀར་ཆག་ཏུ་ཐེབས་ཤིང་། རྒྱ་གར་གྱི་དཔེ་རྣམ་དག་ཡོད་དོ། །གཤིན་རྗེའི་རྒྱུད་པྲ་ཁོག་ནང་
དུ་གྲགས་པ་ལ། རང་བཟོའི་བླུན་ཚིག་ཤླཽ་ཀ་ལྔ་ཙམ་བོད་ཀྱིས་བཅུག་པས་ཐེ་ཚོམ་གྱི་གཞིར་སོང་བ་དེ་ཕུད་
པས་རྩོད་མེད་དུ་གྲུབ་བོ། །འདི་འདྲའི་རིགས་རྣམ་དག་ལ་བརྫུན་བསྲེས་པས་གང་ཟག་གིས་ཆོས་ཆུད་སན་
པའང་མང་དུ་སྣང་ངོ་། །གཙུག་ཏོར་ནག་མོ་དང་བྱ་ཁྱུང་བསམ་ཡས་མ་ཞེས་པ་ལ་སོགས་བོད་ཀྱི་ལྷ་འདྲེས་
བྱས་པའི་ཆོས་ལ་འཕྲལ་གྱི་ཕན་ཡོན་ཅུང་ཟད་འབྱུང་ཡང་ཚད་མར་བཟུང་དུ་མི་རུང་ངོ་། །
ལྷ་མོ་གནས་མཁར་ལ་སོགས་པ། །མུ་སྟེགས་བྱེད་ཀྱི་རྒྱུད་ཀྱང་ཡོད། །ཅུང་ཟད་བདེན་པ་ཡོད་མོད་ཀྱི། །དེ་
ལ་ལུང་དུ་སྦྱར་མི་རུང་། །ཞེས་པ། མཁའ་ལྡིང་གི་རྟོགས་པ་དང་། དུག་རྒྱུད་ནག་པོ་མུ་སྟེགས་ཀྱིས་བྱས་པ་
དང་། རྒྱ་གར་ནས་བྱུང་བའི་ཡི་གེ་ཡིན་ཀྱང་། བདེན་པ་ཅུང་ཟད་འདུག་པ་རྒྱུ་མཚན་དུ་བྱས་ཏེ་ཡིད་ཆེས་པའི་
གནས་སུ་བྱར་མི་རུང་ངོ་། །
གཉིས་པ་ནི་དེ་ཡི་འཐད་པ་རྒྱུད་བླ་མར། །མགོན་པོ་བྱམས་པས་འདི་སྐད་གསུངས། །མ་རིག་ལྡོངས་
པའི་མུ་སྟེགས་ལའང་། །སྲིན་བུ་ཡི་གེ་འདྲ་བ་འདི། །ཅུང་ཟད་བདེན་པ་ཡོད་མོད་ཀྱི། །འོན་ཀྱང་ཡིད་བརྟན་
བྱར་མི་རུང་། །ཞེས་པ། མ་རིག་པའི་ལིང་ཏོག་གིས་བློ་གྲོས་ཀྱི་མིག་རྣམས་བསྒྲིབས་པས་བདེན་གཉིས་ཀྱི་
རང་བཞིན་བལྟ་བར་མི་ནུས་པའི་མུ་སྟེགས་ལའང་། བདེན་པའི་ཚིག་ཅུང་ཟད་ཡོད་མོད་ཀྱི་ཡིད་ཆེས་ཀྱི་གནས་
སུ་མི་རུང་སྟེ། སྲིན་བུས་ཤིང་ལ་བཟོས་པའི་རྗེས་ཡི་གེར་བྱུང་ཡང་ཡིག་མཁན་དུ་མི་རུང་བ་བཞིན་ནོ། །ཚིགས་
བཅད་འདི་ད་ལྟའི་རྒྱུད་བླ་མའི་དཔེ་ཕལ་ཆེ་བ་རྣམས་ལ་མི་འདུག་གོ །
བརྒྱད་པ་ལ་དྲུག །འབྱུང་ཁུངས་བཟང་པོའི་རིང་བསྲེལ་མཆོད་འོས་ཡིན་པར་བསྟན། དེ་ལས་གཞན་
རྣམས་ལེགས་པར་བརྟག་དགོས་པར་བསྟན་པ། ཐུགས་ལྗགས་ལ་སོགས་གང་དུའང་ངེས་པ་མེད་པར་བསྟན་
པ༑ མཁས་ལས་ངན་པར་ཤེས་པ་བླུན་པོས་བཟང་པོར་འཛིན་པར་བསྟན་པ། བལྟས་ངན་སྣ་ཚོགས་བླུན་པོ་ངོ་
མཚར་སྐྱེས་པར་བསྟན་པ། དེ་འདྲ་མཁས་པའི་སྤྱན་སྔར་དྲིས་ནས་བླང་དོར་བྱ་བར་བསྟན་པའོ། །
དང་པོ་ནི། རིང་བསྲེལ་དང་ནི་ཐུགས་དང་ལྗགས། །སྐུ་གཟུགས་ལ་སོགས་རུས་པ་ལས། །འབྱུང་བའི་
རྒྱུ་མཚན་ཅུང་ཟད་དཔྱད། །འཕགས་པ་གསུམ་གྱི་རིང་བསྲེལ་ནི། །ཡོན་ཏན་སྟོབས་ཀྱིས་འབྱུང་བས་ཏེ། །ལུས་~422~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཅན་རྣམས་ཀྱི་བསོད་ནམས་རྟེན། །འབྱུང་ཁུངས་ལས་བྱུང་རིན་ཆེན་འདྲ། །ཞེས་པ། ཉན་ཐོས་དང་རང་སངས་
རྒྱས་དང་ཐེག་ཆེན་འཕགས་པ་རྣམས་ཀྱི་སྐུ་གདུང་རིང་བསྲེལ་འབྱོན་པ་དང་། དེ་ལས་རིམ་གྱིས་བརྒྱུད་ནས་
འཕེལ་གདུང་གི་ཐ་སྙད་སྦྱར་བའི་རིང་བསྲེལ་མང་པོ་འབྱུང་བ་ནི། འཕགས་པ་རྣམས་ཀྱི་ཐུགས་བརྒྱུད་ལ་
མངའ་བའི་ཡོན་ཏན་དང་གདུལ་བྱའི་མོས་གུས་དང་བསོད་ནམས་ཀྱི་རྐྱེན་ལ་བརྟེན་ནས་མཐོང་ཐོས་དྲན་རེག་
གི་འགྲོ་བ་རྣམས་བསོད་ནམས་སོག་པའི་བརྟེན་དུ་བྱོན་པ་ཡིན་པས་རྒྱ་མཚོའི་གླིང་ནས་དེད་དཔོན་གྱིས་
བླངས་པའི་ནོར་བུ་རིན་པོ་ཆེ་ལྟར་དགོས་འདོད་འབྱུང་བའི་གནས་སུ་ཡིད་ཆེས་པས་མཆོད་པར་བྱའོ། །
གཉིས་པ་ནི། རིང་བསྲེལ་ལ་ལ་གདོན་གྱིས་བྱེད། །ལ་ལ་འབྱུང་བཞིའི་སྟོབས་ལས་འབྱུང་། །ཁ་ཅིག་
བསྟན་ལ་དགའ་བའི་ལྷས། །དད་པར་བྱ་ཕྱིར་སྤྲུལ་པའང་སྲིད། །དེང་སང་རིང་བསྲེལ་ཕལ་ཆེ་བ། །བརྫུན་
མས་བྱས་པའི་རིང་བསྲེལ་ཡིན། །དེས་ན་རྣམ་དབྱེ་མཁས་པས་དཔྱད། །ཅེས་པ། སྐུ་གཟུགས་དང་རིང་བསྲེལ་
ལ་ལ་སེམས་ཅན་སླུ་བའི་ཕྱིར་བདུད་དང་གནོད་སྦྱིན་ལ་སོགས་པའི་གདོན་མ་རུངས་པས་བྱེད་པའང་ཡོད་ཅིང་།
སྡིག་ཅན་ལས་འབྱུང་བ་ནི་ལས་རྒྱུ་འབྲས་ལ་ལོག་ལྟ་བསྐྱེད་པའི་ཕྱིར་བདུད་ཀྱིས་བྱིན་གྱིས་བརླབས་པའང་
ཡོད་དོ། །ལ་ལ་འབྱུང་བ་བཞིའི་ནུས་པ་རུས་པའི་ཁོང་དུ་འཁྱམས་པའི་དབང་གིས་འབྱུང་བའང་ཡོད་དོ། །བསྟན་
པ་འཛིན་པའི་གང་ཟག་འགའ་ཞིག་ལ་འབྱུང་བ་ནི། བསྟན་པ་ལ་དགའ་བའི་ལྷ་རྣམས་ཀྱིས་ཆོས་དང་གང་ཟག་
ལ་ཡིད་ཆེས་ཀྱི་དད་པ་སྤེལ་བའི་ཕྱིར་སྤྲུལ་པའང་སྲིད་དོ། །དེ་ལས་གཞན་པའི་རིང་བསྲེལ་དང་སྐུ་གཟུགས་
འབྱུང་བ་ནི། མི་ཆོས་བླ་མའི་བརྫུན་གྱི་དད་པ་ཅན་གྱི་སྐྱེ་བོ་སླུ་བའི་ཕྱིར་བྱས་པ་ཤས་ཆེའོ། །དེ་དག་གང་ཡིན་
ལེགས་པར་བརྟགས་ནས་བླང་དོར་བྱེད་དགོས་སོ། །
གསུམ་པ་ནི། ཐུགས་ལྗགས་སྐུ་གཟུགས་ལ་སོགས་པ། །འབྱུང་བ་ཆོས་ནས་གསུང་པ་མེད། །འོན་ཀྱང་
དེ་འདྲ་འབྱུང་བ་ཀུན། །ཕལ་ཆེར་བརྫུན་མས་བྱས་པ་ཡིན། །གལ་ཏེ་བདེན་པ་ཡིན་ན་ཡང་། །ལུང་རིགས་
གཉིས་ཀ་མེད་པའི་ཕྱིར། །བཟང་ངན་གཉིས་ཀ་ལུང་བསྟན་དཀའ། །ཞེས་པ། གང་ཟག་འགའ་ཞིག་གིས་ཕུང་
པོ་བསྲེགས་པ་ལ་ཐུགས་དང་ལྗགས་དང་སྤྱན་མ་ཚིག་པར་འབྱུང་བ་དང་། ལྷའི་སྐུ་གཟུགས་དང་དུང་དང་
དཔལ་བེའུ་འབྱུང་བ་ལ་སོགས་ལ། བཟང་ངན་གྱི་སྒྲུབ་བྱེད་མདོ་རྒྱུད་ནས་གསུངས་པ་མེད་ཅིང་། རྟེན་འབྲེལ་
གྱི་ནུས་པ་བསམ་གྱིས་མི་ཁྱབ་པ་འབྱུང་བ་དང་བསྐྱེད་རིམ་བསྟན་པ་ལས་འབྱུང་བའང་སྲིད་ལ། སྔགས་དང་
རྫས་ཀྱི་ནུས་པས་འབྱུང་བ་དང་། བརྫུན་བྱས་པའི་དུ་མ་སྣང་བས་བཟང་ངན་གང་དུའང་མ་ངེས་སོ། །ད་ལྟ་
བསྐྱེད་རིམ་བསྒོམས་པས་ལྷ་སྐུ་དང་། བྱང་སེམས་འབྱོངས་པའི་རིང་བསྲེལ་དང་། རྫོགས་རིམ་བསྒོམས་པས་~423~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ནམ་མཁའ་དྭངས་པ་དང་། དག་པའི་ཞིང་དུ་སྐྱེས་པས་མེ་ཏོག་གི་ཆར་འབབ་པ་ཡིན་ཞེས་གླེང་པ་ལ་ཡང་སྒྲུབ་
བྱེད་ཚད་མ་ཅི་ཡང་མི་སྣང་ངོ་། །
བཞི་པ་ནི། ཉི་མ་དུ་མ་ཤར་བ་དང་། །མཁའ་ལ་བུ་ག་དོད་པ་དང་། །མཚན་མོ་འཇའ་ཚོན་འབྱུང་བ་དང་། །ལུས་
ལ་འོད་ཟེར་འཕྲོ་བ་དང་། །གློ་བུར་ལྷ་འདྲེ་མཐོང་བ་དང་། །ཞེས་པ། ཉི་མ་གཅིག་ཆར་རམ་སྔ་རྟིང་དུ་བར་སྣང་
ལ་མང་པོ་ཤར་བ་དང་། ཉི་ཟླའི་དབུས་གས་པ་དང་། བར་སྣང་ལ་སའི་བུ་ག་ལྟ་བུའི་མཐོངས་འདོད་པ་དང་།
ཐིག་ནག་པོ་བཏབ་པ་སྣང་བ་དང་། མཚན་མོ་མུན་ནག་ལ་འཇའ་ཚོན་གསལ་པོར་ཤར་བ་དང་། མིའམ་དུད་
འགྲོའི་ལུས་ལ་འོད་འཕྲོ་བ་དང་། མིག་མཐོང་མ་བསྒྲུབས་ཀྱང་གློ་བུར་དུ་ལྷ་འདྲེའི་འདུ་འཚོག་དང་འགྲོ་འོང་
བྱེད་པ་མཐོང་བ་དང་།
གསོན་པོའི་ལུས་ལ་བརྫུན་མེད་པར། །རིང་བསྲེལ་ཟག་པ་ལ་སོགས་པ། །བླུན་པོས་རྟགས་སུ་བྱེད་
མོད་ཀྱི། །མཁས་པས་འདི་འདྲ་མཐོང་གྱུར་ན། །བར་ཆད་རྟགས་སུ་ཤེས་པར་གྱིས། །ཞེས་པ། སྐྱེ་བོ་གསོན་
པོའི་ལུས་ལ་སོ་དང་སྐྲ་དང་མཆན་ཁུང་ལ་སོགས་པ་ནས་རིང་བསྲེལ་འཛག་པ་དང་། ཉི་ཟེར་འཆར་བ་ལ་
སོགས་པའི་རྐྱེན་མེད་པར་འཇའ་ཚོན་ཁ་དོག་སྣ་ཚོགས་འཆར་བ་དང་། སྤྲིན་གྱི་གཟུགས་གཅན་ཟན་དང་བྱ་
དང་ཉ་ལ་སོགས་པའི་རྣམ་པ་ཡུན་རིང་དུ་མི་འཇིག་པར་གནས་པ་དང་། དེ་ལ་སོགས་པ་བླུན་པོས་གང་ཟག་
བཟང་པོའི་སྒྲུབ་བྱེད་དང་། བཟང་པོའི་མཚན་མར་འདོད་ཀྱང་བཟང་ངན་གྱི་མཚན་མ་ལ་མཁས་པའི་སྐྱེ་བོས་
བར་ཆད་འབྱུང་བའི་རྟགས་སུ་ཤེས་པར་བྱའོ། །
ལྔ་པ་ནི། སྐུ་གཟུགས་མཆི་མ་འཛག་པ་དང་། །དེ་བཞིན་གོམ་པས་འགྲོ་བ་དང་། །གར་བྱེད་པ་དང་
སྐད་འབྱིན་དང་། །ཁྲག་གི་ཆར་པ་འབབ་པ་དང་། །ས་འོག་བོང་བུའི་སྒྲ་སྒྲོགས་དང་། །དུད་འགྲོ་མི་སྐད་སྨྲ་བ་
སོགས། །ཞེས་པ། ལྷའི་སྐུ་གཟུགས་ལ་སྤྱན་ཆབ་འཛག་པ་དང་། ངུ་བ་དང་། བཞེངས་ནས་གོམ་པ་འདོར་བ་
དང་། གར་སྟབས་བྱེད་པ་དང་། སྐད་འདོན་པ་དང་། ནམ་མཁའ་དམར་པོར་གྱུར་པ་དང་། ཁྲག་གིས་ཆར་པ་
འབབ་པ་དང་། སའི་འོག་ཏུ་བོང་བུའི་སྒྲ་འབྱུང་བ་དང་། རི་དང་ས་གཞི་ངུ་བའི་སྐད་འདོན་པ་དང་། དུད་འགྲོ་
མིའི་སྐད་དུ་སྨྲ་བ་སོགས་དང་། དུད་འགྲོའི་མངལ་ནས་སྲོག་ཆགས་རིགས་མི་མཐུན་བཙས་པ་དང་། དགྲ་ཟུང་
ལྷན་ཅིག་འཛའ་བར་གནས་པ་དང་། བྱ་རོག་དཀར་པོ་འབྱུང་བ་ལ་སོགས་འདི་འདྲའི་ལྟས་སྣ་ཚོགས་འབྱུང་བ་
དང་། ཕྱི་རོལ་པའི་དྲང་སྲོང་ཐུབ་པ་གར་ཀས་རང་གི་འཁོར་ལ་བཤད་པའི་བསྟན་བཅོས་ལས་བཟང་ངན་ཞིབ་
ཏུ་རྒྱས་པར་ཤེས་པར་བྱའོ། །~424~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བླུན་པོ་ངོ་མཚར་སྐྱེ་མོད་ཀྱི། །མཁས་པས་འདི་འདྲ་མཐོང་གྱུར་ན། །ཡུལ་དེར་དགྲ་བོ་གཞན་དག་
འཇུག །ཡང་ན་ལྟས་ངན་གཞན་དག་འབྱུང་། །ཞེས་པ། དེ་འདྲའི་མཚན་མ་ལ་བཟང་ངན་སྤྱོད་མི་ཤེས་པའི་
བླུན་པོ་རྣམས་ངོ་མཚར་དུ་འཛིན་མོད་ཀྱི། དཔྱོད་ཤེས་པའི་མཁས་པས་མཐོང་ན་ཡུལ་ཕྱོགས་དེར་དགྲའི་
དམག་འབྱུང་བས་ཡུལ་འཁོར་འཁྲུག་པ་དང་། རྒྱལ་སྲིད་ཉམས་པར་འགྱུར་བ་དང་། རིམས་ནད་དྲག་པོ་འབྱུང་
བ་ལ་སོགས་པའི་ལྟས་ངན་དུ་ཤེས་པར་བྱ་ཞིང་། མཁས་པ་བློ་གྲོས་དང་ལྡན་པས་རྒྱུད་སྡེ་ནས་གསུངས་པའི་
བཟློག་པའི་ཐབས་ལ་འབད་པར་བྱའོ། །
དྲུག་པ་ནི། འདི་འདྲའི་རིགས་ཅན་མཐོང་ན་ཡང་། །མཁས་པ་རྣམས་ལ་ལེགས་པར་དྲིས། །དེ་དག་
དོན་ལ་འཁྲུལ་པ་ཡི། །རྣམ་པར་དབྱེ་བ་མདོ་ཙམ་ཡིན། །ཞེས་པ། གོང་དུ་བཤད་པའི་ལྟས་འདི་འདྲ་དང་། ས་
གཡོ་བ་དང་། འོད་འབྱུང་བ་དང་། སྒྲ་གྲགས་པ་ལ་སོགས་པ་བྱུང་ན་མཚན་མ་ལ་མཁས་པའི་སྐྱེ་བོ་རྣམས་ལ་
ལེགས་པར་དྲིས་ནས་བླང་དོར་མ་ནོར་བར་བྱའོ། །མཚན་མ་ངན་པ་བྱུང་ན་དེའི་འབྲས་བུ་ལོ་གཅིག་གམ། ཟླ་
བ་ཕྱེད་དམ། ཟླ་བ་བཞིའམ། མྱུར་དུ་ཟླ་བ་ཕྱི་མ་ལ་འབྱུང་བར་བཤད་པས་ཟློག་པའི་ཆོ་ག་ལ་མྱུར་དུ་འབད་པ་
བྱེད་པར་རིགས་ཤིང་། ཐོག་ཏུ་བབ་པ་དང་རང་གི་བསོད་ནམས་ལ་འཁང་ར་བརྗོད་པ་ནི་བླུན་པོའི་རྣམ་ཐར་
ཡིན་ནོ། །
གཉིས་པ་ལ་གསུམ། བོད་སྐད་ལ་སྒྲ་དོན་ནོར་པའི་ཚུལ། རྒྱ་སྐད་ལ་སྒྲ་དོན་ནོར་པའི་ཚུལ། མ་ནོར་
བའི་སྒྲ་བཤད་འགོད་པ་འཐད་པའི་ཚུལ་ལོ། །དང་པོ་ནི། དེ་ནས་ཚིགས་ལ་འཁྲུལ་པ་ཡི། །རྣམ་དབྱེ་ཅུང་ཟད་
བཤད་ཀྱིས་ཉོན། །བཅོམ་ལྡན་འདས་ཀྱི་བཤད་པ་ལ། །བཞི་བཅོམ་དྲུག་ལྡན་འཆད་པ་དང་། །གླེགས་བམ་གྱི་
ནི་བཤད་པ་ལ། །གླེགས་ཤིང་གླེགས་ཐག་འཆད་པ་དང་། །ཕྱག་རྒྱ་ཆེན་པོ་འཆད་པ་ལ། །ལག་པའི་སྒྲ་དོན་
འཆད་པ་དང་། །ཞེས་པ། བརྗོད་བྱེད་ཀྱི་ཚིག་ནོར་ན་བརྗོད་བྱའི་དོན་ལ་འཁྲུལ་པ་བསྐྱེད་པའི་ཕྱིར་བརྡ་རྣམ་
པར་དག་པ་གལ་ཆེ་བས་ཕྱི་ནང་གི་པཎྜི་ཏ་རྣམས་ཐོག་མར་སྒྲ་དང་སྙན་དངགས་སྡེབ་སྦྱོར་མིང་གི་མངོན་
བརྗོད་ལ་ལེགས་པར་སྦྱངས་ནས་དོན་གཏན་ལ་འབེབས་པའི་རིགས་པ་སློབ་པ་ཡིན་ནོ། །བོད་ལའང་ཐོག་
མར་སྐད་གཉིས་སྨྲ་བའི་གཙུག་བརྒྱན་ལོ་ཙཱ་བ་ཆེན་པོ་ཐོན་མི་སམྦྷོ་ཊས་དམ་པའི་ཆོས་བསྒྱུར་བའི་ཚེ། རྒྱ་གར་
གྱི་ཡི་གེ་ལྕི་ཡང་དང་། ཕོ་མོ་མ་ནིང་གི་རྟགས་དང་། རང་བཞིན་དང་རྐྱེན་དང་རྣམ་འགྱུར་དང་བྱིངས་ཀྱི་མངོན་
དུ་འགྲོ་བའི་ཉེར་བསྒྱུར་དང་། བྱིངས་ལ་མིང་དུ་སྒྲུབ་པ་ཀྲི་ཊའི་རྐྱེན་དང་། མིང་ལས་མིང་གཞན་སྒྲུབ་པ་དེ་
ཕན་ཆད་ཀྱི་རྐྱེན་དང་། བྱིངས་ལས་ཚིག་ཏུ་སྒྲུབ་པ་ཏི་ངའི་རྣམ་དབྱེ་དང་། མིང་ལས་ཚིག་ཏུ་སྒྲུབ་པ་པུས་ཏི་~425~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
རྣམ་དབྱེ་དང་། དབྱེ་བ་དང་། བྱ་བ་དང་། བྱེད་པ་པོ་དང་། དགོས་ཆེད་དང་། འབྱུང་ཁུངས་དང་། འབྲེལ་པ་
དང་། གཞི་དང་བདུན་ལ་འབོད་ཚིག་བསྣན་ན་བརྒྱད་དང་། གཅིག་དང་གཉིས་དང་མང་པོ་ལ་འཇུག་པའི་རྣམ་
དབྱེ་སྦྱར་བས་བརྗོད་བྱའི་དོན་སྟོན་པ་དང་། བར་གྱི་ཚིག་སྡུད་ལ་མི་ཟད་པ་དང་། འབྲུ་མང་དང་། བཟླས་
དབྱེའི་བསྡུས་པ་ལ་སོགས་རྒྱ་ཆེན་པོ་ཡོད་པ་རྣམས་བོད་ཀྱི་སྐད་ལའང་བཀའ་བསྟན་བཅོས་ཀྱི་ཚིག་གི་བརྗོད་
བྱའི་དོན་ལྟར་སྟོན་ཚུལ་ཡི་གེའི་སྡེབས་ཀྱིས་རྟོགས་པར་བྱ་བའི་ཕྱིར། བོད་ཀྱི་ཡི་གེ་གསལ་བྱེད་སུམ་ཅུ་དང་
དབྱངས་ཡིག་བཞིར་བསྡུས་ནས་གསལ་བྱེད་སྡེ་པ་ཕྱེད་དང་བརྒྱད་ལ་མིང་གཞིའི་ཡི་གེ་ཞེས་བྱའོ། །དེའི་ནང་
ནས་རྗེས་འཇུག་བཅུ་དང་། དེའི་ནང་ནས་སྔོན་འཇུག་ལྔ་དང་། མིང་གི་ངོ་བོ་དང་། རྗེས་འཇུག་དང་། དེ་ལ་ཨཱ་
ལི་བཞི་འཇུག་ཚུལ་དང་། ཡི་གེ་ཐམས་ཅད་ཕོ་དང་མ་ནིང་དང་ཤིན་ཏུ་མོ་དང་མོ་གཤམ་གྱི་རྟགས་ཞེས་བྱ་བའི་
སྡེ་ལྔ་རུ་སྡུད་ཚུལ་དང་། དེ་རྣམས་བརྗོད་བྱའི་དོན་དངོས་པོའི་སྒོ་ནས་བདག་དང་གཞན་དང་གཉིས་ཀ་ལ་
འཇུག་པ་དང་། དུས་ཀྱི་སྒོ་ནས་འདས་མ་འོངས་ད་ལྟར་ལ་འཇུག་པ་དང་། བྱ་བའི་སྒོ་ནས་དགག་པ་དང་སྒྲུབ་
པ་སྟོན་ཚུལ་ལ་སོགས་བོད་ཀྱི་སྐད་དང་སྦྱར་བའི་བསྟན་བཅོས་མཛད་དོ། །ལོ་ཙཱ་བ་ཆེན་པོ་རྣམས་ཀྱིས་དེ་ཉིད་
གཞིར་བཞག་པའི་འགྱུར་མཛོད་ཅིག །ཆོས་རྒྱལ་ཁྲི་གཙུག་སྡེ་རལ་པ་ཅན་གྱིས་ལོ་པན་རྣམས་ལ་བཀའ་
གནང་ནས་སྔར་བསྒྱུར་བའི་བོད་ཀྱིས་སྐད་དོན་དང་མི་འབྱོར་བ་དང་། གོ་དཀའ་བ་དང་ནོར་གཞི་ཆེ་བ་རྣམས་
གསར་དུ་ལེགས་པར་བཅོས་ཤིང་ཡུལ་དང་ཤིང་དང་མེ་ཏོག་ལ་སོགས་པའི་མིང་བོད་ཀྱི་སྐད་ལ་བསྒྱུར་དུ་མི་
བཏུབ་པ་རྣམས་ལ། མིང་གི་ཐོག་མར་ཡུལ་ཀཽ་ཤམ་བྷི། ཤིང་ཨཾ་སྨྲ། མེ་ཏོག་ཀུ་མུ་ད་ཞེས་པ་ལྟ་བུ་སླ་ཐབས་སུ་
སྦྱོར་ལ་བསྒྱུར་ཅིག །གཽ་ཞེས་པ་ངག་དང་ཕྱོགས་དང་ས་ལ་སོགས་པ་མང་པོ་ལ་འཇུག་པ་དང་། ཀཽ་ཤི་ཀ་ཞེས་
པ་ཀུ་ཤ་ཐོགས་པ་དང་། མཁས་པ་དང་པདྨ་ལ་དགའ་བ་དང་འུག་པ་དང་མཛོད་ལྡན་ལ་སོགས་པ་རྣམས་ལ་
འཇུག་པ་རྣམས་ཕྱོགས་གཅིག་ཏུ་ཆ་པར་མ་བསྒྱུར་ཅིག །ཚིག་གོང་འོག་བསྒྱུར་ན་གོ་སླ་ཞིང་དོན་མི་ནོར་བ་
རྣམས་ཚིགས་བཅད་རྩ་བ་བཞི་དང་དྲུག་ལྟ་བུ་དང་། ལྷུག་པའི་དོན་གང་ལ་མི་བསྙེགས་པ་ཡན་ཆད་དུ་ཇི་ལྟར་
བདེ་བར་བསྒྱུར་ཅིག །རྫོགས་པའི་སངས་རྒྱས་ལ་ཞེས་ཚིག་དང་། གཞན་ལ་ཚིག་འབྲིང་པོ་མན་ཆད་ཙམ་དུ་
བསྒྱུར་ཅིག །དགེ་སློང་བརྒྱ་ཕྲག་ཕྱེད་དང་བཅུ་གསུམ་ཞེས་པ་ལ་སྟོང་ཉིས་བརྒྱ་ལྔ་བཅུ་ཞེས་པ་ལྟ་བུ་བོད་སྐད་
ལ་གོ་བདེ་བར་བསྒྱུར་ཅིག །སྔོན་གྱི་མཁན་པོ་ཆེན་པོ་ཀླུ་སྒྲུབ་དང་། དབྱིག་གཉེན་ལ་སོགས་པས་ཇི་ལྟར་
བཤད་པ་དང་། སྒྲའི་ལུགས་ལས་ཇི་སྐད་འདྲེན་པ་དང་བསྟུན་ཏེ་གཞུང་དུ་བྲིས་ཤིག །འདི་ལྟར་བཀའ་བཅད་
པ་ལ་སོ་སོ་ནས་ཡང་བཅོས་ཤིང་མིང་གསར་དུ་འདོག་པར་མི་སྣང་ངོ་། །གསང་སྔགས་ཀྱི་རྒྱུད་རྣམས་གསང་~426~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བར་བྱ་བ་ཡིན་པས་སྣོད་དུ་མ་གྱུར་པ་ལ་བསྟན་དུ་མི་རུང་བ་ལ། སྡེམ་པོའི་ངག་མ་ཁྲོལ་བར་ལོག་པར་སྤྱོད་པ་
དག་ཀྱང་འབྱུང་བས་ཕྱིན་ཆད་བླ་ནས་བཀའ་སྩལ་ཏེ་བསྒྱུར་དུ་བཅུག་པའི་གཟུངས་སྔགས་རེ་ཙམ་མ་གཏོགས་
སྔགས་ཀྱི་རྒྱུད་བསྒྱུར་དུ་མི་གནང་ངོ་། །ཞེས་པ་ལ་སོགས་བཀའ་བཅད་ཞིབ་མོ་མཛད་ཅིང་། དེ་ཕྱིན་ཆད་ཀྱི་
ཆོས་བསྒྱུར་བ་རྣམས་སྐད་གསར་བཅད་ཀྱིས་བསྒྱུར་ཅིང་། སྔར་བསྒྱུར་བ་རྣམས་ཀྱང་ཕལ་ཆེར་བཅོས་ཤིང་
གཏན་ལ་ཕབ་པའོ། །དུས་ཕྱིས་བསྟན་པ་ཉམས་པས་ཡི་གེའི་བསྡེབས་རྣམས་འཆོལ་ཞིང་ཁྱད་དུ་བསད་ནས་
མིང་དོན་གྱི་ངེས་ཚིག་དང་སྒྲ་བཤད་རྣམས་བླུན་པོ་རང་རང་གི་བློ་ལ་གང་ཤར་བྱེད་པ་རྣམས་སངས་རྒྱས་ཀྱི་
བསྟན་པ་ལ་གནོད་པར་གཟིགས་ནས་དགག་པ་མཛད་པ་ཡིན་ནོ། །ལོ་ཙཱ་བ་ཆེན་པོ་ཐོན་མིས། བསླབ་པ་ཀུན་
གྱིས་གཞི་འཛིན་ཅིང་། །རིག་བྱེད་སྨྲ་བ་ཀུན་གྱི་རྒྱུ། །མིང་ཚིག་བརྗོད་པ་ཀུན་གྱི་གཞི། །ཡི་གེའི་སྦྱོར་བ་བཤད་
པར་བྱ། །ཞེས་པས་ཡོན་ཏན་ཐམས་ཅད་ཀྱི། གཞི་ཡིན་པས་ཡི་གེ་ཐོག་མར་ཡི་གེའི་ཞུས་དག་ལ་གལ་ཆེ་བ་
ཡིན་ནོ། །བཅོམ་ལྡན་འདས་ཀྱི་སྒྲ་བཤད་ལ་བདུད་བཞི་བཅོམ་པ་དང་། སྐལ་བ་དྲུག་དང་ལྡན་པ་དང་། འཁོར་
བའི་ཆོས་ལས་འདས་པས་བཅོམ་ལྡན་འདས་ཟེར་བ་ནི་བོད་ཀྱི་བླུན་པོས་སྦྱར་བས་མཁས་པས་དོར་བར་
བྱའོ། །གླེགས་ཤིང་གི་བར་དུ་ཤོག་བུའི་བམ་པོ་ཐག་པས་བཅིངས་པས་གླེགས་བམ་ཞེས་སྒྲ་བཤད་བྱེད་པ་དང་།
ཕྱག་ནི་ལག་པའི་མིང་བསྣོལ་ཞིང་བསྡམས་པས་རྒྱ་ཞེས་པ་དང་། ཕྱག་སྟོང་པ་ཉིད་དང་། རྒྱ་ཡེ་ཤེས་ལ་བྱེད་པ་
ལ་སོགས་ཕྱག་དང་རྒྱ་སོ་སོར་ཕྲལ་ནས་ངོས་འཛིན་པ་དང་།
ཡེ་ཤེས་ཀྱི་ནི་བཤད་པ་ལ། །གདོད་མའི་ཐོས་པར་འཆད་པ་དང་། །རྣལ་འབྱོར་ཆེ་ལ་སེམས་རྣལ་མ། །རིག་
པ་འབྱོར་ཞེས་འཆད་པ་དང་། །རྒྱལ་མཚན་རྩེ་མོའི་དཔུང་བརྒྱན་ལ། །དམག་གི་དཔུང་དུ་འཆད་པ་དང་། །ཞེས་པ།
ཡེ་གདོད་མ་ནས་གྲུབ་པའི་ཡེ་ཤེས་ཡིན་པས་ཡེ་ཤེས་ཞེས་སྒྲ་བཤད་བྱེད་པ་དང་། སེམས་ཉིད་ཀྱི་དོན་རྣལ་མ་
ལ་རིག་པ་ཡེ་ཤེས་རང་ཉིད་འབྱོར་པས་རྣལ་འབྱོར་པ་ཞེས་སྒྲ་བཤད་བྱེད་པ་དང་། དམག་དཔུང་ཆེན་པོའི་རྒྱན་
ཡིན་པས་རྒྱལ་མཚན་རྩེ་མོའི་དཔུང་རྒྱན་ཞེས་སྒྲ་བཤད་བྱེད་པ་དང་།
གཏུམ་མོའི་སྒྲ་བཤད་རྣམ་རྟོག་ནི། །ཆོས་ཉིད་གཏུམ་པར་འཆད་པ་དང་། །གླུ་ཡི་སྒྲ་བཤད་བྱེད་པ་
ལ༑ ༑སེམས་ཅན་སླུ་བར་འཆད་པ་དང་། །ཕུར་མ་རི་རབ་མཉམ་པ་ལ། །དྲི་རབ་མནམ་པར་འཆད་པ་དང་། །ཞེས་
པ༑ ཆོས་ཉིད་འོད་གསལ་རྣམ་རྟོག་གི་གོས་ཀྱིས་བསྟུམ་པས་གཏུམ་མོ་ཞེས་སྒྲ་བཤད་བྱེད་པ་དང་། སྒྲ་
དབྱངས་ཀྱི་གླུ་སྒྲ་ལ་སེམས་ཅན་སླུ་བའི་སྒྲ་བཤད་བྱེད་པ་དང་། ཕྱེ་མའི་ཕུར་མ་ལ་ཕྱེ་མར་ཕུར་མར་འཆད་པ་
དང་། རི་རབ་མཉམ་པ་ལ་དྲི་ཞིམ་རབ་མནམ་དུ་འཆད་པ་དང་། གཞན་ཡང་སངས་རྒྱས་སྨན་གྱི་བླ་མ་སྨན་~427~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ལྷར་ཀློག་པ་དང་། ཛམྦྷ་ལ་ལ། ཛམྦྷ་ལྷར་ཀློག་པ་དང་། སྐུ་འཇམ་ཀླས་ལ་འཇམ་ལེགས་དང་།
གཉིས་པ་ནི། ཤཱཀྱའི་བུ་མོ་གཽ་པཱའི་སྒྲ། །གཽ་ནི་ས་ཡིན་པཱ་ཡི་སྒྲ། །འཚོ་བའམ་སྐྱོང་པ་སོགས་ལ་འཇུག །དེས་
ན་བོད་སྐད་ས་འཚོ་ཡིན། །དེ་ལ་གཽ་སའི་སྒྲ་བཤད་ནི། །རྟོགས་པའི་དོན་དུ་བཤད་པ་དང་། །ཞེས་པ། ཤཱཀྱའི་
བུ་མོ་ས་འཚོ་མ་རྒྱ་སྐད་ལ་གཽ་པཱ་ཞེས་པའི་གཽ་ནི། ངག་ཕྱོགས་པ་དང་འོད་ཟེར་དང་། །ཕྱུགས་དང་མིག་དང་རྡོ་
རྗེ་དང་། །མཐོ་རིས་ཆུ་དང་དོན་དགུ་ལ། །མཁས་པས་གོ་སྒྲ་ངེས་པར་སྦྱར། །ཞེས་བཤད་པ་འདིར་ས་དང་།
ས་ལ་ཞེས་པ་འཚོ་བ་དང་། སྐྱོང་པ་དང་སྲུང་པ་ལ་སོགས་ལ་འཇུག་ཀྱང་། འདིར་འཚོ་བ་ལ་སྦྱར་ནས་ས་འཚོ་
མ་ཡིན་ལ། དེ་ལ་གཽ་པཱའི་སྒྲ་རྟོགས་པར་བཤད་པ་དང་།
རྒྱ་སྐད་རཏྣ་ཀེ་ཏུ་ལ། ཀེ་ཏུའི་སྒྲ་ལ་དབལ་དང་ཏོག །དུ་བ་མཇུག་རིང་སོགས་ལ་འཇུག །སྐད་རྙིང་
རྣམས་ལ་དབལ་དུ་ཡོད། །གསར་ཅན་མན་ཆད་ཏོག་ཏུ་བསྒྱུར། །ཞེས་པ། རཏྣ་ཀེ་ཏུ་ཞེས་པའི་རཏྣ་ནི། རིན་པོ་
ཆེ་དང་དཀོན་མཆོག་ལ་འཇུག་ཅིང་། ཀེ་ཏུའི་སྒྲ་དབལ་དང་ཏོག་དང་རྒྱལ་མཚན་ལའང་འཇུག་ཅིང་། གཟའ་དུ་
བ་མཇུག་རིངས་ཀྱི་མིང་ལའང་འཇུག་གོ། །སྐད་རྙིང་རྣམས་སུ་དཀོན་མཆོག་དབལ་དང་། གསར་བཅད་དུ་
རིན་ཆེན་ཏོག་ཏུ་བསྒྱུར་རོ། །
དེ་ན་འབུམ་ལས་རིན་ཆེན་དབལ། །གསར་བཅད་ཀྱིས་ནི་ཞུས་པ་ཡི། །བརྒྱད་སྟོང་པ་ལ་རིན་ཆེན་
ཏོག །ཞེས་བྱར་བསྒྱུར་བ་མི་ཤེས་པར། །རིན་ཆེན་དཔལ་དུ་བཤད་པ་དང་། །ཞེས་པ། ཤེར་ཕྱིན་སྟོང་ཕྲག་
བརྒྱ་པ་ལ་སྐད་གསར་བཅད་མ་རྙེད་པས། ཏིང་ངེ་འཛིན་དང་བྱང་སེམས་ཀྱི་མཚན་མ་རིན་ཆེན་དབལ་དང་།
སྐད་གསར་བཅད་ཀྱིས་ཞུས་པའི་བརྒྱད་སྟོང་པར། དེ་བཞིན་གཤེགས་པ་མི་འཁྲུགས་པའི་འཁོར་བྱང་ཆུབ་
སེམས་དཔའ་རིན་ཆེན་ཏོག་གིས་བསླབ་པ་ལ་བསླབས་པར་བྱའོ། །ཞེས་བསྒྱུར་བ་མ་ཤེས་པར་རིན་ཆེན་
དཔལ་དུ་བཤད་པ་ནི་ནོར་བ་ཡིན་ཏེ། རིན་ཆེན་དཔལ་ལ་རཏྣ་ཤྲཱི་ཞེས་པ་ཡོད་དོ། །
པོ་ཊ་ལ་ཞེས་བྱ་བའི་སྒྲ། །བོད་སྐད་དུ་ནི་གྲུ་འཛིན་ཡིན། །རི་བོ་གྲུ་འཛིན་ཅེས་བྱ་བར། །བསྒྱུར་ན་བོད་
ལ་འཐད་མོད་ཀྱི། །ལ་ལས་རྒྱ་སྐད་སོར་བཞག་ནས། །པོ་ཊ་ལ་ཡི་རི་ཞེས་བསྒྱུར། །ཞེས་པ། འཕགས་པ་སྤྱན་
རས་གཟིགས་ཀྱི་བཞུགས་གནས་ལྷོ་ཕྱོགས་རྒྱ་མཚོའི་གླིང་ན་ཡོད་པའི་པོ་ཊ་ལ་ཞེས་བྱ་བོད་སྐད་དུ་གྲུ་འཛིན་
ཞེས་པ་དང་། སྔོན་གྱི་ལོ་ཙཱ་བས་རི་བཏང་བཟུང་ཞེས་བྱ་བར་བསྒྱུར་བ་ཡོད་ཅིང་། རྒྱ་སྐད་སོར་བཞག་ཏུ་པོ་ཊ་
ལ་ཡི་རི་ཞེས་ཟེར་རོ། །
དེ་ལ་སྒྲ་བསྒྱུར་ལ་ལ་ཡིས། །རི་སྒྲ་གོང་དུ་བྱུང་ནས་ནི། །རི་པོ་ཊ་ལ་ཞེས་པར་བསྒྱུར། །དེ་དོན་མ་~428~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གཏོགས་པ་རྣམས་ཀྱིས། །རི་བོ་ཏ་ལར་བཤད་པ་འཁྲུལ། །ཅེས་པ། རི་སྒྲ་གོང་དུ་སྟོན་ན་རི་པོ་ཊ་ལ་ཞེས་བྱ་
བའི་དོན་མ་གོ་བར། རི་བོ་ཊ་ལར་འཆད་པ་དང་། །
འཁོར་གསུམ་ཡོངས་དག་ཅེས་བྱ་བ། །རྒྱ་སྐད་དུ་ནི་ཏྲི་མཎྜལ། །པ་རི་ཤྲདྡྷ་ཞེས་བྱ་ཡོད། །ཏྲི་ནི་གསུམ་
ཡིན་མཎྜལ་ལ། །ཞེས་བྱ་བོད་སྐད་དཀྱིལ་འཁོར་ཡིན། །པ་རི་ཤུདྡྷ་ཡོངས་དག་པ། །དྲང་པོར་བསྒྱུར་ན་དཀྱིལ་
འཁོར་གསུམ། །ཡོངས་སུ་དག་པ་ཞེས་བྱར་འགྱུར། །ཞེས་པ། འཁོར་གསུམ་ཡོངས་སུ་དག་པ་ཞེས་བྱ་བའི་རྒྱ་
སྐད་ལ་ཏྲི་ནི་གསུམ་ཡིན་ལ། མཎྜལ་དཀྱིལ་འཁོར་དང་། པ་རི་ཤུདྡྷ་ཡོངས་སུ་དག་པ་ཞེས་བྱ་བ་སྒྲ་དྲང་པོར་
བསྒྱུར་ན་དཀྱིལ་འཁོར་གསུམ་ཡོངས་སུ་དག་པ་ཞེས་པར་འགྱུར་རོ། །
མཁས་པ་རྣམས་ཀྱིས་སྒྲ་བསྡུས་ནས། །འཁོར་གསུམ་ཡོངས་དག་ཅེས་བྱར་བསྒྱུར། །དེ་ཡི་སྒྲ་དོན་མི་
ཤེས་པར། །འཁོར་གསུམ་གཡོག་ཏུ་འཆད་པ་འཁྲུལ། །ཅེས་པ། ལོ་ཙཱ་བ་མཁས་པ་རྣམས་ཀྱི་ཡི་གེ་བསྡུས་
ནས་འཁོར་གསུམ་ཡོངས་དག་ཏུ་བསྒྱུར་རོ། །དེ་མ་གོ་བར་འཁོར་གསུམ་གཡོག་པོ་གསུམ་དུ་འཆད་པ་དང་།
རྒྱ་སྐད་ལངྐ་པཱུ་རི་ལ། །པཱུ་རིའི་སྒྲ་ནི་གྲོང་ཁྱེར་ཡིན། །བོད་སྐད་ལངྐའི་གྲོང་ཡིན་ཏེ། །ལྟོ་ཕྱོགས་རྒྱ་
མཚོའི་ནང་ན་ཡོད། །ཡོན་ཀྱང་རྒྱ་སྐད་མི་ཤེས་པར། །པུ་ཧྲངས་སུ་ནི་བཤད་པ་དང་། །ཞེས་པ། རྒྱ་གར་གྱི་སྐད་
ལ་ལངྐ་པཱུ་རི་ཞེས་པ། པཱུ་རི་བོད་སྐད་དུ་གྲོང་ཁྱེར་ཡིན་པས་ལྷོ་ཕྱོགས་རྒྱ་མཚོའི་གླིང་འགྲམ་གྱི་ལྕགས་རིའི་
ཁོར་ཡུག་གི་ཁྲོད་ན་གནོད་སྦྱིན་འབོད་འགྲོགས་གྱི་ཡུལ་ཡིན་ཏེ། ལང་ཀར་གཤེགས་པའི་མདོའི་གླིང་གཞིར་
འབྱུང་ངོ་། །འགའ་ཞིག་ན་རེ་ལངྐ་འབོད་འགྲོགས་སུ་བསྒྱུར་བ་ཡིན་ཞེས་ཟེར་རོ། །དེ་རྒྱ་སྐད་ཡིན་པར་མ་ཤེས་
ནས་པུ་ཧྲངས་སུ་བཤད་པ་དང་།
རྒྱ་སྐད་བི་མ་ལ་མི་ཏྲ། །བོད་སྐད་དྲི་མེད་བཤེས་གཉེན་ཡིན། །དེ་ལ་སྒྲ་དོན་མ་ཤེས་པར། །བྱེ་མ་ལ་
དང་མུ་ཏྲའི་སྒྲ། །ཕྱག་རྒྱ་ཡིན་པར་འཆད་པ་དང་། །ཞེས་པ། པཎྜི་ཏའི་མཚན་བི་མ་ལ་མི་ཏྲ་ཞེས་པ། མ་ལ་དྲི་མ་
དང་། བིས་དགག་ཚིག་ཡིན་པས་དྲི་མེད་དང་། མི་ཏྲ་བཤེས་གཉེན་ཡིན་པས་དྲི་མེད་བཤེས་གཉེན་ཞེས་པའི་
སྒྲ་དོན་མི་ཤེས་པར་ཆོས་བྱ་མའི་ལ་ཙམ་ཞིག་བསྒྱུར་བས་བྱེ་མའི་ལ་དང་། མུ་ཏྲ་ཕྱག་རྒྱ་ཡིན་པས་བྱེ་མ་ལའི་
ཕྱག་རྒྱར་བཤད་པ་དང་། ཡང་འགའ་ཞིག་རྒྱལ་པོའི་བུ་མོ་སྐྱེས་པ་དང་མ་འབྲེལ་པ་ཞིག་ལ་འཁྲུངས་པས་ངོ་ཚ་
སྟེ་བྱེ་བའི་གསེབ་ཏུ་དོར་རོ། །ཕྱིས་འགྱོད་པར་གྱུར་ཏེ་བལྟས་པས་མིག་བཀྲ་ཧྲིག་གེར་འདུག་ནས་བྱེ་མ་ལ་
མིག་བཀྲར་བཏགས་སོ། །ཞེས་པ་དང་།
རྒྱ་སྐད་ན་རོ་ཏ་ཡི་སྒྲ། །བྲམ་ཟེའི་རིགས་ཀྱི་བྱེ་བྲག་ཡིན། །དེ་ཡི་རྒྱུ་མཚན་མི་ཤེས་པར། །དཀའ་བ་~429~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དཔྱད་པས་ཨ་ན་ན། །རོ་རུ་སོང་ཞེས་འཆད་པ་དང་། །ཏེ་ལོ་ཞེས་བྱ་ཏིལ་བརྡུང་ཡིན། །དེ་ལ་ཏྲེ་ལོར་འཆད་པ་
དང་། །ཞེས་པ། བྱང་ཕྱོགས་ཀྱི་སྒོ་གླེགས་པ་ནཱ་རོ་ཏ་པ་ཞེས་པ་བྲམ་ཟེའི་རིགས་མང་པོའི་ནང་ནས་རིགས་
བཟང་པ་ཞིག་གི་ཁྱད་པར་ཡིན་ལ། དེ་རྒྱ་སྐད་སོར་བཞག་ཡིན་པ་མ་ཤེས་ནས་བླ་མ་ཏི་ལོ་པའི་དྲུང་དུ་དཀའ་
བ་སྤྱད་པའི་ཚེ་གཡང་སར་མཆོང་པ་དང་། འཆི་ལ་ཐུག་པའི་བརྡུངས་ཐག་བྱུང་བས་ཨ་ན་ན། ན་བར་ཡང་མ་
ཟད་རོ་རུ་སོང་ངོ་ཞེས་བརྗོད་པས་ནཱ་རོ་པར་འཆད་པ་དང་། ཏིལ་བརྡུང་བའི་རིགས་ལ་ཏི་ལོ་པ་ཟེར་བར་མ་གོ་
བར་ཏྲེ་ལོར་འཆད་པ་དང་།
རྒྱ་སྐད་ལཱུ་ཧི་ཞེས་བྱ་བ། །བོད་སྐད་ཉ་ཡི་རྒྱུ་ལྟོ་ཡིན། །དེ་ཡི་སྒྲ་དོན་མི་ཤེས་པར། །གླུ་ཡི་པ་རུ་འཆད་པ་
དང་། །རྒྱ་སྐད་ཨིནྡྲ་བྷུ་ཏི་ནི། །བོད་སྐད་འབྱུང་པོའི་དབང་པོ་ཡིན། །དེ་ཡི་སྒྲ་བསྒྱུར་མི་ཤེས་པར། །བརྒྱ་བྱིན་
བྱང་ཆུབ་ཏུ་འཆད་དང་། །ཞེས་པ། རྒྱ་གར་གྱི་སྐད་དུ་ལཱུ་ཧི་པ་ཞེས་པ་ཉའི་རྒྱུ་ལྟོ་གསོལ་ཞིང་རིམ་གཉིས་
བསྒོམས་པས་གྲུབ་པ་བརྙེས་པའི་ཚེ་དེའི་མིང་ཐོགས་པས་ལཱུ་ཧི་པ་ཞེས་པའི་སྒྲ་དོན་མི་ཤེས་པར་གླུའི་པ་རུ་
འཆད་པ་དང་། རྒྱ་གར་གྱི་སྐད་ལ་ཨིནྡྲ་བྷུ་ཏི་ནི་བོད་སྐད་དུ་ཨིན་ཏྲ་དབང་པོ་དང་། བྷུ་ཏི་ནི། འབྱུང་བ་ཞེས་བྱ་
སྐྱེས་བདེན་དང་། ས་ཁམས་སོགས་དང་འདུས་བྱས་དང་། །ཡོད་དང་སེམས་ཅན་རྣམས་ལ་ནི། །མི་མ་ཡིན་པ་
རྣམས་ལ་ཡོད། །ཞེས་པ་ལྟར་དོན་མང་པོ་ལ་འཇུག་ཀྱང་། འདིར་འབྱུང་པོའི་དབང་པོ་ཞེས་པ་ཨོ་རྒྱན་གྱི་རྒྱལ་
པོའི་མཚན་ཡིན་པས་མིའི་དབང་པོ་ཞེས་པའི་དོན་ཡིན་ནོ། །དེའི་སྒྲ་བསྒྱུར་མི་ཤེས་པར་བརྒྱ་བྱིན་བྱང་ཆུབ་ཏུ་
འཆད་པ་དང་།
རྒྱ་སྐད་ཨ་བ་དྷཱུ་ཏཱིའི་སྒྲ། །གཉིས་སྤངས་སམ་ནི་ཀུན་འདར་ཡིན། །དེ་ལ་འདོད་སྟེར་བཤད་པ་དང་། །རྒྱ་
སྐད་དྷྭ་ཧ་ཞེས་བྱ་བ། །བོད་སྐད་ལྷུག་པའམ་མ་བཅོས་པ། །ཞེས་བྱའི་དོན་ལ་འཇུག་མོད་ཀྱི། །དེ་ཡི་རྒྱུ་མཚན་
མི་ཤེས་པར། །དྭ་ནི་གཉིས་ཡིན་ཧ་དགོད་པ། །གཉིས་ལ་དགོད་པར་འཆད་པ་དང་། །ཞེས་པ། ཨ་བ་དྷཱུ་ཏིའི་
སྒྲ་བོད་སྐད་དུ་གཟུང་འཛིན་གཉིས་སྤངས་པས་གཉིས་སྤངས་ཞེས་པ་དང་། སྐྱེ་བོ་ཀུན་འདར་བར་བྱེད་པས་
ཀུན་འདར་ཞེས་པ་དང་། སྤྲོས་པ་ཀུན་སྤངས་པས་ཀུན་སྤངས་ཞེས་པ་མ་གོ་བར་ཅི་འདོད་པ་འོངས་པས་འདོད་
སྟེར་དུ་བཤད་པ་དང་། རྒྱ་གར་གྱི་སྐད་དུ་དྷྭ་ཧ་ཞེས་པའི་ཚིག་ལྷུག་པའམ། དོན་མ་བཅོས་པ་ལ་འཇུག་པས་
གྲུབ་ཐོབ་ཀྱི་གླུ་ལ་དྷྭ་ཧ་ཞེས་ཟེར་བ་ནི་མ་བཅོས་པའི་དོན་ཐུགས་ལ་འཁྲུངས་པའི་གླུ་ཡིན་པས་དྷྭ་ཧ་མཛོད་ཀྱི་
གླུ་ཞེས་དྷྭ་ཧ་རྒྱ་སྐད་སོར་བཞག་ཏུ་མ་གོ་བར་དྷྭ་གཉིས་དང་ཧ་དགོད་པར་འཆད་པ་དང་། །
རྒྱ་སྐད་ཛ་བ་ཞེས་བྱ་བ། །མེ་ཏོག་དམར་པོ་ཞིག་ལ་འཇུག །དེ་ཡི་བརྡ་དོན་མི་འཕྲོད་པར། །བྱམས་~430~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པའི་འཛའ་བར་འཆད་པ་སོགས། །བླུན་པོ་རྣམས་ལ་ལེགས་ལེགས་འདྲ། །མཁས་པས་ཐོས་ན་བཞད་གད་
གནས། །ཞེས་པ། ཛ་བའི་མེ་ཏོག་ཞེས་པ་ཤིང་ལ་སྐྱེས་པའི་མེ་ཏོག་དམར་པོ་ཞིག་ཡིན་ལ། ཛ་ཝ་རྒྱ་སྐད་སོར་
བཞག་ཏུ་མ་ཤེས་པར་བྱམས་ཤིང་མཐུན་པའི་འཛའ་བར་འཆད་པ་དང་། ལུང་དུ། འདི་ན་ར་ཞིག་ཡོད་ཞེས་པ་
རིན་པོ་ཆེའི་བྱེ་བྲག་ཡིན་པ་རྒྱ་སྐད་སོར་བཞག་ཏུ་མ་གོ་བར་འདི་ལ་ར་གཅིག་ཡོད་ཅེས་པར་འཆད་པ་ལ་
སོགས་སྒྲ་དོན་ལེགས་པར་མི་ཤེས་པའི་བློ་ངོར་འཐད་པར་སྣང་ནའང་། རྒྱ་བོད་ཀྱི་སྒྲ་ལ་མཁས་པས་ཐོས་ཤིང་
མཐོང་ན་ཁྲེལ་བའི་གནས་ཡིན་ནོ། །
རྒྱུ་མཚན་ཅི་ཡི་ཕྱིར་ཞེ་ན། སཾ་སྐྲྀ་ཏ་ཡི་སྒྲ་དོན་ལ། །བཤད་དུ་མི་རུང་ཉིད་ཕྱིར་དང་། །རྒྱ་སྐད་ཡིན་པར་
མ་ཤེས་པར། །བོད་སྐད་ཡིན་པར་བཤད་ཕྱིར་རོ། །དེས་ན་འདི་འདྲའི་བཤད་པ་ཀུན། །བོད་ཀྱི་བླུན་པོས་སྦྱར་
བས་ན། །མཁས་པ་རྣམས་ཀྱི་དོར་བར་བྱ། །ཞེས་པ། སཾ་སྐྲྀ་ཏའི་ཡི་གེ་བོད་སྐད་དུ་མ་བསྒྱུར་བའི་སྒྲ་སོར་
བཞག་ལ་བོད་ཀྱི་སྐད་དང་མཐུན་པའི་བཤད་པ་བྱས་པའི་ཕྱིར་བཻ་རོ་ཙ་ན་ཞེས་པ་བོད་སྐད་དུ་རྣམ་པར་སྣང་
མཛད་ཡིན་པར་མ་ཤེས་པར་བཻ་ལོའི་བེའུ་ཤི་བའི་རོ་དང་། ཙ་ན་དེའི་འཁྲིས་ན་འདུག་པར་བཤད་ནས་ལོ་ཙཱ་
བའི་མིང་བཻ་རོ་ཙཱ་ནར་འདོན་པ་བཞིན། བོད་ཀྱི་ཡི་གེ་བརྡ་ཙམ་ཡང་མ་ནོར་བར་བྱེད་མི་ཤེས་པའི་གང་ཟག་
གིས་སྦྱར་བའི་རྗེས་སུ་དེ་དང་རིགས་མཐུན་པའི་སྐྱེ་བོ་དུ་མ་འབྲངས་ཏེ། ནོར་བའི་ལུགས་བརྒྱུད་མར་བྱུང་བ་
རྣམས་སྒྲ་དོན་མཁས་པའི་སྐྱེས་བུས་རྒྱང་རིང་དུ་དོར་བར་བྱའོ། །
གསུམ་པ་ནི། དེ་བཞིན་གཤེགས་པའི་བཤད་པ་ནི། །དེ་ཉིད་རྟོགས་པར་འཆད་པ་དང་། །དགྲ་བཅོམ་
སྒྲ་དོན་མཆོད་འོས་དང་། །རྒྱལ་པོའི་བཤད་པ་གསལ་བ་དང་། །བཟོད་པའི་བཤད་པ་མི་མཛད་དང་། །ཕུང་པོ་
ཕྲག་པར་འཆད་པ་དང་། །ཁམས་ལ་དབྱིངས་སུ་འཆད་པ་དང་། །བཅོམ་པ་སྐལ་བར་འཆད་པ་དང་། །ཞེས་པ་
དང་། སཾ་སྐྲྀ་ཏའི་སྐད་དུ་ཏ་ཐཱ་ག་ཏཱ་ཞེས་པ། བོད་སྐད་དུ་དེ་བཞིན་གཤེགས་པ་ཞེས་བསྒྱུར་བའི་དོན་དེ་བཞིན་
ཉིད་ཇི་ལྟ་བ་བཞིན་དུ་རྟོགས་ཤིང་མཁྱེན་པར་འཆད་པ་དང་། ཨར་ཧན་ཞེས་པ་ལྷ་མི་ཀུན་གྱིས་བཀུར་བར་
འོས་པས་དགྲ་བཅོམ་ལ་མཆོད་འོས་སུ་མཆོད་པ་དང་། རཱ་ཛ་ཞེས་པ་གཟི་བརྗིད་ཆེ་བ་དང་གསལ་ཅིང་མཛེས་
པ་ལ་ཡང་འཇུག་པས་རྒྱལ་པོའི་སྒྲ་དོན་གསལ་བ་ལ་འཆད་པ་དང་། བཱ་སའམ་ཀྵན་ཏི་ཞེས་པ་རྐྱེན་ངན་པས་མི་
ཕྱེད་པས་བཟོད་པ་ཞེས་འཆད་པ་དང་། སྐན་དྷ་ཞེས་པ། ཕུང་པོ་ཞེས་བྱ་སྤུངས་པ་དང་། །ཕྲག་པ་སྡོང་པོ་ཉིད་
ལའོ། །ཞེས་པས་ཁུར་འཁྱེར་བས་ཕྲག་པ་ཡིན་པའི་ཕྱིར་ཕུང་པོ་ཞེས་འཆད་པ་དང་། དྷ་ཏུ་ཞེས་པ་དབྱིངས་དང་
རྒྱུ་ལ་ཡང་འཇུག་པས་ཁམས་ཀྱི་དོན་དབྱིངས་སུ་འཆད་པ་དང་། བྷ་ག་ཞེས་པ་བཅོམ་པ་དང་འཇོམས་པ་ལ་~431~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འཇུག་ཅིང་། བཱན་ཅེས་པ་ལྡན་པའི་དོན་ཡིན་པས་བཅོམ་ལྡན་འདས་ཏེ། རྡོ་རྗེ་རྩེ་མོར། ཉོན་མོངས་ལས་དང་
དེ་བཞིན་སྐྱེ། །ཉོན་མོངས་ཤེས་བྱའི་སྒྲིབ་དེ་བཞིན། །གང་ཡང་མི་མཐུན་ཕྱོགས་ཆོས་བཅོམ། །དེ་འདིར་བཅོམ་
ལྡན་ཞེས་སུ་བཤད། །ཅེས་པ་དང་། བཀས་བཅད་དུ། བདུད་བཞི་བཅོམ་པ་དང་ལྡན་པས་བཅོམ་ལྡན། །ཞེས་
པ་དང་། སམ ུ་ཊིར། དབང་ཕྱུག་དང་ནི་གཟུགས་བཟངས་དང་། དཔལ་དང་གྲགས་དང་ཡེ་ཤེས་དང་། །བརྩོན་
འགྲུས་ཕུན་སུམ་ཚོགས་པ་སྟེ། །དྲུག་པོ་རྣམས་ལ་སྐལ་ཅེས་བྱ། །ཞེས་པ་དང་། མཐུན་པར་བཀས་བཅད་དུ།
བྷ་ག་ལེགས་པ་དང་སྐལ་པ་ལ་འཇུག་པས་ལེགས་ལྡན་ཞེས་མཚན་གྱི་རྣམ་གྲངས་སུ་གསུངས་ཤིང་། སངས་
རྒྱས་ལ་འཇིག་རྟེན་ལས་འདས་པའི་ཡེ་ཤེས་མངའ་བས་འདས་ཞེས་པའི་ཚིག་བཀས་བཅད་ཀྱིས་བསྣན་
པའོ། །འཇིག་རྟེན་པའི་ལྷ་འགའ་ཞིག་ལ་ལེགས་ལྡན་དུ་འཆད་པ་ཡོད་ཀྱང་། བཅོམ་ལྡན་དུ་འཆད་པ་མེད་དོ། །དེས་ན་
བཅོམ་པ་དང་ལྡན་པ་གཞི་གཅིག་ལ་ཕྲལ་ནས་འཆད་པ་ནོར་བ་ཡིན་ནོ། །
སྦྱང་དཀའ་ཐུབ་དཀར་འཆད་པ་དང་། །བག་ཆགས་གནས་སུ་འཆད་པ་དང་། །ཤཱཀྱ་ཕོད་པར་འཆད་པ་
སོགས། །བོད་ལ་ཅུང་ཟད་མི་བདེ་ཡང་། །ལེགས་པར་སྦྱར་བའི་སྒྲ་དག་ལ། །ཤིན་ཏུ་འཐད་ཕྱིར་མཁས་པས་
བླངས། །ཞེས་པ། ས་དུར་ཛ་ཡ་ཞེས་པ་ཤིན་ཏུ་ངན་ཅིང་ཐུབ་པར་དཀའ་བས་སྦྱང་དཀར་འཆད་པ་དང་། ཨ་ནུ་
ཤ་ཡ་ཞེས་པ་རྐྱེན་དང་ཕྲད་ན་ཆོས་མངོན་དུ་འགྱུར་བའི་གནས་ཡིན་པས་བག་ཆགས་ཀྱི་དོན་གནས་སུ་འཆད་
པ་དང་། སྐྱེ་དགུའི་ཚེ་ལོ་ཉི་ཁྲིའི་དུས་སུ་རྩོད་དུས་ཀྱི་མགོ་ལ་རྒྱལ་པོ་སྐྱབས་སེང་གི་བུ་ཡུལ་གཞན་དུ་སྤྱུགས་པ་
བྲམ་ཟེ་སེར་སྐྱའི་ཉེ་འཁོར་དུ་གནས་པ་ལ་དྲང་སྲོང་སེར་སྐྱས་རིལ་བའི་ཆུས་ས་གཞི་ལ་བྲིས་ཏེ། དེར་གནས་
བཏབ་པས་སེར་སྐྱའི་གྲོང་ཁྱེར་བྱུང་ངོ་། །མས་དབེན་གྱི་མིང་སྲིང་འདུས་པ་མང་དུ་འཕེལ་ཅིང་མཐུ་སྟོབས་དང་
ལྡན་པས་རྒྱལ་པོར་གྱུར་ཏོ། །དེ་རྒྱལ་པོ་སྐྱབས་སེང་གིས་ཐོས་ཏེ། ཀྱེ་མ་དེ་ལྟར་བྱེད་ཕོད་དམ་ཞེས་སྨྲས་སོ། །དེས་
ན་ཤཱཀྱ་བོད་སྐད་དུ་ཕོད་པར་འཆད་པ་དང་། པོ་ཏ་ཀ་ཞེས་པ་གླེགས་བུ་ཕྱོགས་གཅིག་ཏུ་བསྡེབས་པ་ལ་གླེགས་
བམ་གྱི་ཐ་སྙད་སྦྱར་བ་ཡིན་ནོ། །མ་ཧཱ་མུ་ཏྲ་ཞེས་པ། རྒྱས་འདེབས་པས་རྒྱ་ཞེས་བྱ་ལ། ཕྱག་ཞེས་པ་ལོ་ཙཱ་བས་
བོད་སྐད་ལ་བསྣན་པ་ཡིན་ནོ། །ཆེན་པོ་ནི་གོང་ན་མེད་པ་དང་རྒྱས་གདབ་བྱའི་ཆོས་ཐམས་ཅད་ལ་ཁྱབ་པའི་
དོན་ཡིན་ནོ། །མུ་ཏྲ་ཞེས་པ་དྲི་ཆུའི་དོན་ཡིན་ནོ། །ཛྙཱ་ན་ཞེས་པ་ཡུལ་མ་ནོར་བར་མཁྱེན་པའི་དོན་ཡིན་ཏེ། ཡེ་
གདོད་མ་ལ་འཇུག་པའི་དོན་མེད་དོ། །ཡོ་ག་བཀས་བཅང་དུ་ཞི་གནས་ལྷག་མཐོང་ཟུང་དུ་འབྲེལ་པ་ལ་རྣལ་
འབྱོར་དུ་བཤད་ཀྱི། རྣལ་དང་འབྱོར་ཐ་དད་དུ་བཤད་མེད་དོ། །དྷྭ་ཛ་ཨ་གྲ་ཀེ་ཡུ་རཱ་ཞེས་པ་རྒྱལ་མཚན་གྱི་རྩེ་
མོའི་དཔུང་བརྒྱན་ཅེས་པ་མངོན་པར་མཐོ་བའི་དོན་ལ་འཇུག་གི་དམག་གི་དཔུང་ལ་སྦྱར་དུ་མེད་དོ། །ཙཎྜ་ལི་~432~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཞེས་པ་རྣམ་རྟོག་སྡུག་བསྔལ་འཇོམས་པས་གཏུམ་པ་ཤེས་རབ་ཀྱི་ཆ་ཡིན་པས་མོ་ཞེས་པའི་སྒྲ་འཇུག་པ་ཡིན་
གྱི༑ གཞན་ལ་སྦྱར་དུ་མི་རུང་ངོ་། །གི་ཏི་ཞེས་པ་གི་ནི་དབྱངས་དང་ང་རོ་སྙན་པའི་ཆ་ལ་འཇུག་གིས་གཞན་སླུ་
བའི་གཡོ་སྒྱུ་དང་སྒྲ་དོན་རྣམ་པ་ཐམས་ཅད་དུ་མ་གཅིག་གོ། །དེ་བཞིན་དུ་ལྷའི་དོན་འབར་བར་འཆད་པ་དང་།
མིའི་དོན་ཤེད་བུར་འཆད་པ་དང་། ཡི་དྭགས་ཀྱི་དོན་ཡིད་སོང་བར་འཆད་པ་དང་། ཆོས་ཀྱི་དོན་འཛིན་པར་
འཆད་པ་དང་། དགེ་འདུན་གྱི་དོན་མི་ཕྱེད་པར་འཆད་པ་དང་། སེམས་ཅན་གྱི་དོན་སྙིང་སྟོབས་སུ་འཆད་པ་
དང་། ལྷ་མ་ཡིན་གྱི་དོན་ཆང་མེད་པར་འཆད་པ་དང་། ངར་འཛིན་པའི་ཕྱིར་ཡིད་ཅེས་བྱའོ། །ཞེས་པ་ལ་སོགས་
པ་བོད་སྐད་ཀྱི་སྐད་ལ་གོ་དོན་ཆུང་ཡང་ལེགས་སྦྱར་གྱི་སྒྲ་འཇུག་དང་མཐུན་པའི་བཤད་པ་ཡིན་པས་རྒྱ་སྐད་ཀྱི་
ཐོག་ནས་སྒྲ་དོན་ངོ་སྤྲོད་ན་གོ་བདེ་བ་ཡིན་ནོ། །ཡང་དོན་གྱི་སྐབས་དང་སྦྱོར་མི་ཤེས་པར་རྒྱ་བོད་ཀྱི་སྐད་ཅུང་
ཟད་བསྒྱུར་ཤེས་པས་སཱ་ར་ཞེས་པ་སྙིང་པོ་ཟེར་རྒྱུ་མདར་བསྒྱུར་བ་དང་། ཧ་ར་ཎ་ཞེས་པ་ཕྱིར་སེང་གེས་དང་།
དབང་ཕྱུག་དང་། མཁའ་ལྡིང་དང་། འཕྲོག་པ་ལ་སོགས་མང་པོ་ལ་ཧ་རི་ཞེས་འཇུག་ནའང་། ཁ་དོག་ལྗང་ཁུར་
བསྒྱུར་དགོས་པ་འཕྲོག་པར་བསྒྱུར་བ་དང་། ཧི་མ་ལ་ཡ་གངས་ཅན་ཅེས་པར་བསྒྱུར་དགོས་པ་ཏི་སེར་བསྒྱུར་
བ་དང་། ས་ནི་ཅེས་པ་ཆུར་བསྒྱུར་རྒྱུ། ལག་པར་བསྒྱུར་བ་མང་དུ་ཡོད་ཅིང་། རྒྱ་གར་གྱི་ཡི་གེ་ལ་ག་ཛ་དང་རཱ་
ཛ་ནོར་གཞི་ཆེ་བས། གླང་པོ་རྒྱལ་པོར་བསྒྱུར་བ་དང་། མ་ཧ་དང་ས་ཧ་ནོར་ནས་བྲ་བ་སྤྲེའུར་བསྒྱུར་བ་དང་།
རཏྣ་དང་རཀྟ་ནོར་ནས་རིན་པོ་ཆེ་དམར་པོར་བསྒྱུར་བ་ལ་སོགས་ཀྱང་མང་པོ་ཡོད་དོ། །བརྡ་རྙིང་པར་སྦྲེབས་
པ་ནི་རེག་བྱ་གྲང་བ་ལ་ཞེས་པའི་ཚིག་བྱས་པ་མ་གོ་བར་རྒས་པའི་ཞེས་པར་འཁྲུལ་བ་དང་། སྦྲིབས་ཞེས་པ་སྐོ་
བའི་ཞེ་ས་ཡིན་པ་མ་གོ་བར་སྒྲིབས་སུ་འཁྲུལ་པ་དང་། མནབས་ཞེས་པ་གོས་གྱོན་པའི་ཞེ་སའི་ཚིག་དང་།
བསྣམས་ཞེས་པ་ལག་ཏུ་བཟུང་བ་དང་ཁྱེར་བའི་ཞེ་སའི་ཚིག་དང་། སྣམ་ལོགས་ཞེས་པ་རྒྱབ་ཕྱོགས་ཀྱི་ཞེ་སའི་
ཚིག་དང་། ཚུར་འཐེན་པ་ལ་མདུན་དུ་བསྣུ་བ་ཞེས་པ་དང་། ཕྱིར་ཕུལ་བ་ལ་ཕྱིར་བསྣུར་བ་ཞེས་པ་དང་། གོས་
ལ་རད་པ་དང་། རྩྭ་ལ་རན་དང་། ཟས་ལ་ཉོད་པ་དང་། ནད་དྲུང་ནས་འཇོམས་པ་ལ་ནད་ཐག་འཇུག་ཅེས་པ་
དང་། ཁ་དོག་དམར་རྨུག་ལ་ལེབ་རྒན་དང་ཇ་ཧོང་དང་། ཉུང་མ་ལ་ག་གོན་དང་། སྒོག་སྐྱ་ལ་ཧབ་ཤང་ཚེའུ་དང་།
གོ་ཆ་ལ་ཡ་ལད་དང་། སྐས་ལ་ཡ་གད་དང་། བ་ལང་ལ་ལུང་བོང་དང་། མི་གཙང་བ་ལ་སླ་ཙ་དང་། ག་པ་སྦལ་
ལ་སྐྱིན་ཀོར་དང་། དཔོན་ཁང་ལ་སྔ་ཁང་དང་། དྲིས་པ་ལ་རྨས་པ་ཞེས་པ་ལ་སོགས་བརྡ་རྙིང་པ་མ་གོ་བར་
གསུང་རབ་ཀྱི་གླེགས་བམ་ལ་རང་བཟོའི་ཞུས་དག་བྱེད་པ་དང་། རྒྱ་གར་གྱི་སྐད་སོར་བཞག་ལ། གྲུབ་ཐོབ་
བིརྺ་པ་ལ། བིར་རྒྱ་པ་དང་། སརྦ་བི་རྒྱ་ལ་སརྦ་བྱིད་དང་། ཨཀྵོ་བྷྱ་ལ་ཨག་ཤོ་བྱ་དང་། ཧྱ་ཝ་དཏ་ལ་ཧ་བྱ་དད་~433~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དང་། ཝཱ་གཱི་ཤྭ་ར་ལ་བྷ་གི་རི་དང་། ཀྲོ་དྷ་ལ་ཀྲོ་ཏ་དང་། ཙཎྜ་ལ་ཙན་དྷ་དང་། བི་དཱ་ར་ལ་བིདྷ་ར་དང་། བུདྡྷ་ལ་
བྷུ་ཏ་དང་། ཌཱ་ཀི་ལ་དྷ་ཀི་དང་། ག་རུ་ཊ་ལ་ཀ་རུ་ན་དང་། པདྨོ་ཨུཥྞི་ཥ་ལ་པད་མོ་ཨུ་ནི་ཤ་དང་། མཇུག་ཏུ་སྭཱཧཱ་
སྦྱོར་བ་ཡང་ནོར་བ་ཡིན་ཏེ། མདོར་ན་རྒྱ་གར་གྱི་སྒྲ་སོར་བཞག་གི་སྔགས་རྣམས་ལ་ཡི་གེའི་འདྲི་ཚུལ་དང་།
ཀློག་ལུགས་ནོར་བ་དུ་མ་སྣང་བས་རང་གི་བློ་ནུས་དང་སྦྱར་ཏེ་མ་ནོར་བ་ལ་འབད་པས་བསླབ་པར་བྱའོ། །གཉིས་
པ་ལ་གསུམ། འཕགས་པའི་ཡུལ་དུ་ཆོས་ལོག་བྱུང་བ་བཀག་ཚུལ། བོད་ཡུལ་དུ་བསྟན་པ་འཕེལ་འགྲིབ་བྱུང་
ཚུལ། བསྟན་པ་ལ་གནོད་པ་མཁས་པས་ཚར་གཅད་དགོས་པར་བསྟན་པའོ། །དང་པོ་ལ་གསུམ། ཉན་ཐོས་ཀྱི་
ཆོས་ལ་ནོར་བ་དགག་པའི་བཀའ་བསྡུས་ཚུལ། ཁྱད་པར་ཐེག་ཆེན་གྱི་བསྟན་པ་ལ་འཕེལ་འགྲིབ་བྱུང་ཚུལ།
འཕེལ་འགྲིབ་སྣ་ཚོགས་བྱུང་ཚུལ་བཤད་པའོ། །
དང་པོ་ལ་གཉིས། ཉན་ཐོས་ཀྱི་སློབ་དཔོན་ངན་པས་རང་བཟོའི་ཆོས་བསྟན་ཚུལ། དེས་ཉན་ཐོས་
བསྟན་པ་ལ་གནོད་པ་འདྲེས་ཚུལ་ལོ། །དང་པོ་ནི། སངས་རྒྱས་གསུང་རབ་དྲི་མ་མེད། །བསྡུ་བ་དང་པོ་བྱ་བའི་
རྗེས། །བསྟན་པ་དག་པར་གནས་པ་ན། །ཡངས་པ་ཅན་གྱི་དགེ་སློང་གིས། །སངས་རྒྱས་བསྟན་དང་འགལ་བ་
ཡི༑ ༑མ་རུང་བ་ཡི་གཞི་བཅུ་བྱས། །དེ་ལ་འཕགས་པ་བདུན་བརྒྱ་ཡིས། །ཆོས་ལོག་ལེགས་པར་སུན་དབྱུང་
ཕྱིར། །བསྡུ་བ་གཉིས་པ་མཛད་ཅེས་གྲག །ཅེས་པ། རྗེ་བཙུན་རྩེ་མོ་དང་ཆོས་རྗེ་ཉིད་ཀྱི་བཞེད་པས། བཅོམ་
ལྡན་འདས་ཐུབ་པ་ཆེན་པོ་མེ་མོ་ཡོས་ལ་ལྷུམས་སུ་ཞུགས་ནས་ས་ཕོ་འབྲུག་ལ་སྐུ་བལྟམས་ཤིང་། མེ་ཕོ་སྟག་ལ་
སངས་རྒྱས་ཏེ། མེ་མོ་ཕག་གི་དཔྱིད་ཟླ་ཐ་ཆུངས་ས་གས་ཉ་བའི་ཚེས་བཅོ་ལྔའམ། སྟོན་ཟླ་ཐ་ཆུངས་སྨིན་དྲུག་
གིས་ཉ་བའི་ཚེས་བརྒྱད་ལ་ལྷག་མེད་ཀྱི་དབྱིངས་སུ་མྱ་ངན་ལས་འདའ་བའི་ཚུལ་བསྟན་ཏོ། །རྒྱ་གར་གྱི་པཎྜི་ཏ་
མང་པོ་ཞལ་མཐུན་པར་སངས་རྒྱས་མེ་ཕོ་སྤྲེའུ་ལ་འཁྲུངས་ཤིང་། ལྕགས་མོ་ལུག་ལ་སངས་རྒྱས་ནས་མེ་ཕོ་
འབྲུག་ལ་མྱ་ངན་ལས་འདས་པར་དོན་གྱིས་བཞེད་དོ། །དེའི་ལོ་ཕྱི་མ་ལ་རྒྱལ་པོའི་ཁབ་ཀྱི་ནགས་ཁྲོད་བྲི་ཟིའི་
ལྗོངས་སུ། རྒྱལ་པོ་མ་སྐྱེས་དགྲས་སྦྱིན་བདག་བྱས་ཏེ་འོད་སྲུངས་ཆེན་པོ་ལ་སོགས་པ་དགྲ་བཅོམ་པ་ལྔ་བརྒྱས་
བཀའ་བསྡུ་བ་མཛད་དེ། དེའང་དགྲ་བཅོམ་པ་གང་པོ་ལ་དགེ་འདུན་བསྡུས་ཤིག་ཅེས་བསྒོ་བས། རྫུ་འཕྲུལ་
གྱིས་གནྜི་བརྡུངས་བས་དགྲ་བཅོམ་པ་ལྔ་བརྒྱར་གཅིག་གིས་མ་ཚང་ངོ་། དེའི་ཚེ་འཕགས་པ་བ་ལང་བདག་
སུམ་ཅུ་རྩ་གསུམ་གྱི་ཤི་རི་ཤ་ཀའི་གནས་ན་ཡོད་པ་སྤྱན་དྲངས་པས་མ་བྱོན་ཏེ་མྱ་ངན་ལས་འདས་སོ། །དེ་ནས་
འོད་སྲུངས་ཆེན་པོ་དགྲ་བཅོམ་པ་རྣམས་རེ་ཤིག་མྱ་ངན་ལས་མི་འདའ་བར་དམ་ཚིག་བཅས་སོ། །མང་དུ་ཐོས་
པའི་མཆོག་འཕགས་པ་ཀུན་དགའ་བོ་ཆུའི་ཞལ་བལྟ་བར་བཀོས་སོ། །འཕགས་པ་ཀུན་དགའ་བོ་ལ་སྐྱོན་~434~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བཏགས་ཏེ་བསྐྲད་པས་རིང་པོ་མ་ཐོགས་པར་དགྲ་བཅོམ་པར་གྱུར་ཏོ། །ཐོག་མར་དགྲ་བཅོམ་པ་རྣམས་ཀྱིས་
སྣམ་སྦྱར་བཏིང་པ་ལ་འཕགས་པ་ཀུན་དགའ་བོ་བཞུགས་ཏེ། མདོ་སྡེ་བསྡུ་བ་མཛད་ཅིང་དགྲ་བཅོམ་པ་ཐམས་
ཅད་རབ་མཐའི་བསམ་གཏན་ལ་སྙོམས་པར་ཞུགས་ནས་འཕྲག་གནོན་མཛད་དོ། །དེ་བཞིན་དུ་འཕགས་པ་ཉེ་
བ་འཁོར་གྱིས་འདུལ་བའི་སྡེ་སྣོད་བསྡུས་སོ། །འོད་སྲུངས་ཆེན་པོས་མངོན་པའི་སྡེ་སྣོད་བསྡུས་ཏེ། འཕགས་པ་
ཀུན་དགའ་བོ་ལ་བསྟན་པ་གཏད་ནས་རི་བོ་བྱ་རྐང་ཅན་དུ་ཕྱག་དར་ཁྲོད་ཀྱི་སྣམ་སྦྱར་གྱིས་སྐུ་གདུང་དྲིལ་ནས་
སངས་རྒྱས་བྱམས་པ་འཛམ་བུ་གླིང་དུ་མ་བྱོན་གྱི་བར་གནས་ཤིང་མི་ཉམས་པར་བྱིན་གྱིས་བརླབས་ཏེ། ཕུང་
པོ་ལྷག་མེད་ཀྱི་དབྱིངས་སུ་མྱ་ངན་ལས་འདས་སོ། །འཕགས་པ་ཀུན་དགའ་བོས་ལོ་བཞི་བཅུའི་བར་དུ་བསྟན་
པ་བསྐྱངས་ནས་དགེ་སློང་གསར་བུ་ཞིག་སྡེ་སྣོད་མ་དག་པ་ཀློག་པ་ལ་ཞལ་ལྟ་བྱོན་པས་ཉན་དུ་མ་བཏུབ་པའི་
རྐྱེན་གྱིས་དགྲ་བཅོམ་པ་ཤ་ནའི་གོས་ཅན་ལ་བསྟན་པ་གཏད་དེ། ཆུ་བོ་གངྒཱའི་དབུས་སུ་གླིང་སྤྲུལ་ནས་དེར་
ལྷག་མེད་དུ་མྱ་ངན་ལས་འདས་སོ། །སངས་རྒྱས་མྱ་ངན་ལས་འདས་ནས་ལོ་བརྒྱ་དང་བཅུ་ཙམ་འདས་པའི་ཚེ་
ཡངས་པ་ཅན་གྱི་དགེ་སློང་ཞིག་གིས། ཧུ་ལུ་ཧུ་ལུ་ཡི་རང་དང་། །ཀུན་སྤྱོད་སྣོད་དང་ལན་ཚྭ་དང་། །ལམ་དང་
པོར་གཉིས་དཀྲུགས་དང་གདིང་། །གསེར་གྱི་རུང་པ་ཞེས་བྱ་སྟེ། །འདི་དག་རུང་མིན་བཞི་བཅུ་ཡིན། །ཞེས་
འདུལ་བ་དང་འགལ་བའི་བསླབ་པ་བཅས་པ་སུན་དབྱུང་བའི་ཕྱིར་གྲོང་ཁྱེར་ནོར་ཅན་ན་དགྲ་བཅོམ་པ་འཁོར་
ལྔ་བརྒྱ་དང་བཅས་པ་ཡངས་པ་ཅན་གྱི་དགྲ་བཅོམ་པ་ཐམས་ཅད་འདོད་ཀྱི་སྤྱན་སྔར་འོངས་ཏེ་གླེངས་སོ། །དེ་
ལ་ཆོས་མིན་གྱི་ལས་ཆོས་ཀྱི་ལས་སུ་བྱས་ནས་ཧུ་ལུ་ཧུ་ལུ་ཞེས་བརྗོད་པས་རུང་བར་བྱེད་པ་དང་། རང་གི་ལག་
པའི་ཀུན་སྤྱོད་ཀྱི་ས་བརྐོས་ནས་རུང་བར་བྱེད་པ་དང་། ཇི་སྲིད་འཚོའི་བར་དུ་སྤྱོད་པའི་ལན་ཚྭ་དུས་རུང་ལ་
བསྲེས་ནས་དུས་མིན་དུ་ཟ་བ་དང་། ལམ་དཔག་ཚད་ཕྱེད་ཙམ་དུ་ཕྱིན་ནས་འདུས་ཤིང་ཟ་བ་དང་། ལྷག་བོར་
མ་བྱས་པའི་ཟས་ཐོག་མར་སོར་མོ་གཉིས་ཀྱིས་བཅད་ནས་ཟ་བ་དང་། ཆང་བླུག་པའི་སྣོད་ནང་ནས་ནད་པས་
སྲིན་བུ་པད་པ་ཁྲག་གཞིབ་པ་ལྟར་ཆང་གཞིབས་ཏེ་འཐུངས་པ་དང་། འོ་མ་དང་ཞོ་བསྲེས་ནས་དཀྲུགས་ཏེ་དུས་
མིན་དུ་ལོངས་སྤྱོད་པ་དང་། གདིང་བ་ལས་རྙིང་པ་ལས་མཐོ་གང་གིས་མ་སླེན་པར་གསར་པ་ལ་སྤྱོད་པ་དང་།
དྲི་ཞིམ་པོས་བྱུགས་པའི་ལྷུང་བཟེད་ཁྲི་སྟན་དང་བཅས་པ་དགེ་ཚུལ་གྱི་མགོ་བོར་གཞག་ནས་ལམ་གྱི་གཞི་
མདོར་ལྷུང་བཟེད་འདི་གསེར་དངུལ་དང་རིན་པོ་ཆེ་བྱིན་ཅིག་ཅེས་རུང་པར་བྱེད་པའོ། །དེའི་ཚེ་དགྲ་བཅོམ་པ་
ཟླ་དགུར་འགོག་པ་ལ་སྙོམས་པར་ཞུགས་པའང་ལངས་ནས་དགྲ་བཅོམ་བདུན་བརྒྱ་འདུས་ནས་བཞི་བཅུ་སུན་
འབྱིན་པའི་བཀའ་བསྡུ་བ་གཉིས་པ་མཛད་དོ། །འདི་དག་ཞིབ་པར་ལུང་ཕྲན་ཚེགས་ཀྱི་འཇུག་ན་ཡོད་པས་~435~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དེར་བལྟ་བར་བྱའོ། །
དེ་ལྟར་དག་པར་བྱས་པའི་ཕྱིར། །ལྷ་ཆེན་ཞེས་བྱའི་དགེ་སློང་ཞིག །བསྟན་པ་འདི་ཡི་ཆོམ་རྐུན་བྱུང་། །དེ་
ཡིས་རང་གི་ཕ་མ་བསད། །སློབ་དཔོན་ཡིན་པའི་དགྲ་བཅོམ་དཀྲོངས། །མཁན་སློབ་མེད་པའི་དགེ་སློང་བྱས། །ཕྱི་
ནས་དགོན་པར་བསྡད་ནས་ནི། །སྦྱིན་བདག་རྣམས་ཀྱི་དད་རྫས་ཟོས། །བླུན་པོ་རྣམས་ཀྱི་མཁན་སློབ་བྱས། །ཞེས་
པ༑ བསྡུ་བ་གཉིས་པ་མཛད་ནས་འདུལ་བའི་བསྟན་པ་རྒྱས་ཤིང་རྣམ་པར་དག་པའི་ཚེ། བསྟན་པ་འཇིག་པའི་
ལས་ངན་སྟོབས་པོ་ཆེ་བྱེད་པར་ངེས་པའི་ལས་མཐུ་ཅན་སྔོན་དུ་སོང་བའི་དགེ་སློང་ལྷ་ཆེན་པོ་ཞེས་བྱ་བས།
རང་གི་ཕ་མ་དང་གྲ་བཅོམ་པ་བསད་ནས། མཁན་སློབ་ལ་མ་བསྟེན་པའི་དགེ་སློང་གི་ཆ་ལུགས་རང་ཉིད་ཀྱིས་
བཟུང་སྟེ། བས་མཐའི་དགོན་པར་བསྡད་ནས་མཁས་བཙུན་ལྟར་བཅོས་པས་བ་ལང་རྫི་དང་ཕྱུག་རྫི་དག་གིས་
འདོད་པ་ཆུང་ཞིང་འཁོར་བའི་ཆོས་ལ་སྐྱོ་ཤས་ཆེ་བ་ཤིག་ཏུ་གོ་ནས་རིམ་གྱིས་སྦྱིན་བདག་རྣམས་ཀྱིས་དད་པའི་
རྫས་མང་པོ་ཕུལ་བ་བླངས་ཤིང་སྐྱེ་བོ་བླུན་དད་ཅན་དུ་མའི་མཁན་སློབ་བྱས་ནས་འཁོར་བསྡུས་སོ། །
བླུན་པོ་ལོངས་སྤྱོད་ཅན་རྣམས་ཀྱིས། །ཕུལ་བའི་ཟས་ནོར་ཆར་བཞིན་བབས། །སྐལ་མེད་དད་ཅན་
འདུས་པ་ཡི། །དགེ་འདུན་འབུམ་ཕྲག་དུ་མས་བསྐོར། །དེ་ནས་བརྫུན་བསླབས་ཆེན་པོ་དེས། །དགྲ་བཅོམ་
ཡིན་པར་ཁས་བླངས་སོ། །འཁོར་གྱིས་རྫུ་འཕྲུལ་ཞུས་པ་ན། །རྫུ་འཕྲུལ་ཐོ་རངས་ཉམས་ཞེས་ཟེར། །ཞེས་པ།
གང་ཟག་གི་མཚན་ཉིད་ལེགས་པར་དཔྱད་པའི་བློ་གྲོས་དང་བྲལ་བ་རྣམས་ཀྱིས་ཕུལ་བའི་ཟང་ཟིང་བྱ་བ་རྙེད་
པ་དང་། འདོད་ཡོན་གཟུགས་དང་ཟས་ལ་ཡོད། །ཅེས་དབྱར་གྱི་ཆར་བཞིན་བབས་སོ། །སྐྱེས་བུ་དམ་པ་ལ་
བརྟེན་པ་དང་ཆོས་བཞིན་སྤྱོད་པའི་སྐལ་བ་མེད་པའི་སྐྱེ་བོ་བླུན་དད་ཅན་འདུས་པའི་འཁོར་འབུམ་ཕྲག་དུ་མ་
བྱུང་ངོ་། །དེས་དགྲ་བཅོམ་པ་ཐོབ་པ་ཡིན་ནོ་ཞེས་མི་ཆོས་བླ་མའི་བརྫུན་ཆེན་པོའང་སྨྲས་སོ། །འཁོར་རྣམས་
ཀྱིས་དད་པ་སྤེལ་བའི་ཕྱིར་རྫུ་འཕྲུལ་སྟོན་པར་ཞུས་པས་ད་ནང་ཐོ་རངས་ཀྱི་ཐུན་ལ་རྫུ་འཕྲུལ་དང་མངོན་ཤེས་
ཡོད་པ་ཉམས་སོ། །ཞེས་སྨྲས་སོ། །
རང་གི་སྡིག་པ་དྲན་པ་ཡི། །སྨྲེ་སྔགས་ཆེན་པོ་སྟོན་པ་ལ། །སྡུག་བསྔལ་བདེན་པ་བོས་ཞེས་བསྒྲགས། །དེ་
ལ་སོགས་པའི་བརྫུན་ཚིག་གིས། །ཚོགས་པ་རྣམས་ཀྱི་མགོ་བོ་བསྐོར། །འཕགས་པ་རྣམས་ལ་འབུལ་རྒྱུ་ཡི། །དད་
རྫས་རྣམས་ཀྱང་དེ་ལ་བསྒྱུར། །ཞེས་པ། རང་གི་ལས་ངན་མང་པོ་བསགས་པ་རྣམས་དྲན་ནས་ཡིད་མི་བདེ་
བར་གྱུར་ཏེ། ནམ་གྱི་ཐོ་རངས་ཀྱེ་མ་སྡུག་བསྔལ་ལོ་ཞེས་སྨྲེ་སྔགས་ཆེན་པོ་བསྒྲགས་སོ། །འཁོར་གྱིས་རྒྱུ་
མཚན་དྲིས་པས་འཕགས་པའི་བདེན་པ་བཞི་བསྒོམས་པས་སྡུག་བསྔལ་བདེན་པ་མངོན་སུམ་གྱིས་མཐོང་ནས་~436~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བོས་པ་ཡིན་ནོ་ཞེས་ཟེར་རོ། །དེའི་ཚེ་འཁོར་རྣམས་ཀྱིས་དཀོན་མཆོག་གསུམ་བྱང་ཆུབ་ཀྱི་ཕྱོགས་ཀྱི་ཆོས་དང་
འཕགས་པའི་བདེན་པ་བཞི་ལ་སོགས་པའི་དམ་པའི་ཆོས་དྲིས་པས་ཁོ་བོས་དགྲ་བཅོམ་པར་ཁས་བླངས་ཀྱིས་
སྟོན་པ་ཡིན་པར་མ་སྨྲས་སོ། །དེ་དང་ལུང་སྟོན་པ་ནི་ཐེ་ཚོམ་དང་སོམ་ཉི་ལས་བརྒལ་བའི་སངས་རྒྱས་ལ་
སོགས་པ་འབའ་ཞིག་ཡིན་ནོ་ཞེས་པ་ལ་སོགས་པ་བརྫུན་དང་ཚུལ་འཆོས་ཀྱིས་འཁོར་མང་པོའི་མགོ་བོ་བསྐོར་
ནས་དགྲ་བཅོམ་པ་རབ་བྱུང་རྣམ་དག་གི་འཁོར་དང་བཅས་པ་ལ་བསྔོས་པའི་ནོར་རྫས་རྣམས་ཀྱང་དེ་ལ་ཕུལ་
བར་གྱུར་ཏོ། །
རབ་བྱུང་བླུན་པོ་ཕལ་ཆེར་གྱིས། །དགྲ་བཅོམ་བོར་ནས་དེ་ལ་འདུས། །སངས་རྒྱས་མྱ་ངན་འདས་འོག་
ཏུ༑ ༑སོ་སོའི་སྐྱེ་བོའི་འཁོར་བསྡུས་པ། །དེ་ལས་མང་བ་མེད་ཅེས་གྲགས། །དེ་ཡི་ཆོས་ལོག་བཤད་པ་ཡི། །རྗེས་སུ་
སློབ་མ་རྣམས་འབྲངས་ནས། །འཁྲུལ་པའི་གྲུབ་མཐའ་དུ་མ་བྱུང་། །ཞེས་པ། རབ་བྱུང་གི་རྟགས་འཛིན་པའི་
སྐྱེ་བོ་དམ་པའི་ཆོས་དང་ཆོས་མ་ཡིན་མི་གོ་བའི་རིགས་མང་པོ་དགྲ་བཅོམ་པ་ལ་བརྟེན་པ་དོར་ནས་ལྷ་ཆེན་
པོའི་སློབ་མར་འདུས་སོ། །འཕགས་པའི་ཡུལ་དུ་ཐུབ་པ་ཆེན་པོ་ཞི་བར་གཤེགས་པའི་རྗེས་སུ་ཉན་ཐོས་ཀྱི་
ཚུལ་བཟུང་བའི་སོ་སོ་སྐྱེ་བོ་ལ་སློབ་མ་དང་ཡོན་བདག་གི་ཚོགས་འདུས་པ་དེ་ལས་ཆེ་བ་མ་བྱུང་ཞེས་རྒྱ་གར་ན་
གྲག་གོ། །དེས་ཆོས་ལོག་མང་པོ་བཤད་པ་སློབ་མ་རྣམས་ཀྱིས་བསྐྱངས་པས་གྲུབ་མཐའ་ནོར་པ་མང་དུ་འཕེལ་
ལོ༑ ༑
ལྷ་ཆེན་བླུན་པོ་དེ་ཤི་ནས། །སེམས་ཅན་དམྱལ་བར་གྱུར་ཅེས་གྲགས། །དེ་ཡིས་ལོག་པའི་ཆོས་དེ་
དག །དགྲ་བཅོམ་རྣམས་ཀྱིས་སུན་ཕྱུང་ནས། །བསྡུ་བ་གསུམ་པ་བྱས་ཞེས་ཐོས། །ཞེས་པ། ལྷ་ཆེན་དེ་ནི་རྒྱ་
གར་ལྷོ་ཕྱོགས་དེད་དཔོན་ཞིག་ཡོད་པའི་ཆུང་མ་ལ་བཙས་ནས་ཕ་དེ་རྒྱ་མཚོར་རིན་པོ་ཆེ་ལེན་དུ་སོང་ངོ་། ཡུན་
རིང་དུ་ཐོགས་ནས་བུ་ཆེར་སྐྱེས་ཏེ་མ་དང་ལྷན་ཅིག་འདུས་སོ། །ཕ་འོང་པའི་གཏམ་ཐོས་ནས་ལམ་གོལ་སར་
སོང་སྟེ་བསད་དོ། །མའང་སྐྱེས་པ་གཞན་དང་ཉལ་པོ་བྱེད་པ་ཤེས་ཏེ་ཁྲོས་ནས་བསད་དོ། །ཕ་མ་དང་། རང་གི་
སློབ་དཔོན་དགྲ་བཅོམ་པ་ཞིག་གིས་སྡིག་པའི་རྣམ་སྨིན་བཤད་པས་འདིས་ཁོ་བོའི་བྱ་བ་དེ་དག་ཤེས་ཏེ་གཞན་
ལ་བརྗོད་ན་མི་རུང་ངོ་སྙམ་ནས་དགྲ་བཅོམ་པ་དེའང་དཀྲོངས་ནས་མཚམས་མེད་ཀྱི་ལས་དང་ཆོས་ལོག་མང་
པོ་བསྟན་ཏེ། དད་པའི་རྫས་ལེན་པར་མི་འོས་པ་མང་པོ་བླངས་པས་ཤི་མ་ཐག་མནར་མེད་པར་དམྱལ་བར་
སྐྱེས་ཏེ་སྡུག་བསྔལ་མང་པོ་མྱོང་བར་འགྱུར་རོ་ཞེས་རྒྱ་གར་གྱི་ཡུལ་ན་གྲགས་སོ། །ལོག་པའི་ཆོས་འཕེལ་བ་དེ་
རྣམས་སུན་དབྱུང་བའི་ཕྱིར་དགྲ་བཅོམ་པ་རྣམས་ཀྱི་བསྡུ་བ་གསུམ་པ་བྱས་སོ། །དེའང་རྟོག་གེ་ལ་འབར་བར། ~437~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
སྟོན་པ་མྱ་ངན་ལས་འདས་ནས་ལོ་བརྒྱ་དྲུག་ཅུ་ནས་གྲོང་ཁྱེར་མེ་ཏོག་གིས་བརྒྱན་པར་རྒྱལ་པོ་མྱ་ངན་མེད་བྱུང་
སྟེ༑ དགྲ་བཅོམ་རྣམས་ཀྱིས་སྐད་རིགས་བཞི་སོ་སོར་བཀླགས་པས་སློབ་མ་རྣམས་གྲུབ་པའི་མཐའ་སྣ་ཚོགས་
སུ་གྱུར་ཏེ་བསྟན་པ་དཀྲུགས་སོ། །དེ་ནས་དགྲ་བཅོམ་པ་དང་སོ་སོ་སྐྱེ་བོ་མཁས་པ་རྣམས་འདུས་ཏེ། ཛ་ལན་དྷ་
རའི་དགོན་པར་འདུས་བསྟན་པ་བསྡུས་སོ། །དེའི་ཚེ་སྟོན་པ་མྱ་ངན་ལས་འདས་ནས་ལོ་སུམ་བརྒྱ་སོང་ངོ་། །ཁ་
ཅིག་ནི་སྟོན་པ་མྱ་ངན་ལས་འདས་ནས་ལོ་བརྒྱ་སུམ་ཅུ་ན་རྒྱལ་པོ་དགའ་བོ་པདྨ་ཆེན་པོའི་རིང་ལ་གནས་བརྟན་
འོད་སྲུངས་བླ་མ་ལ་སོགས་བཞུགས་པའི་ཚེ་བདུད་སྡིག་ཅན་བཟང་པོ་ཞེས་བྱ་བས་དགེ་སློང་གི་ཆ་བྱད་བཟུང་
ནས་རྫུ་འཕྲུལ་དང་ཆོས་སྣ་ཚོགས་བསྟན་ནས་བསྟན་པ་དཀྲུགས་ཤིང་དགེ་འདུན་ཕྱེ་བས་གནས་བརྟན་ཀླུའི་སྡེ་
དང་ཡིད་འོང་གི་དུས་སུ་སོ་སོར་གྱེས་སོ། །དེ་ནས་ལོ་དྲུག་ཅུ་རྩ་གསུམ་ནས་གནས་བརྟན་གནས་མའི་བུས་
བསྡུ་བ་གསུམ་པ་བྱས་སོ། །ཞེས་ཟེར་རོ། །འོད་ལྡན་དུ་རྒྱལ་པོ་མྱ་ངན་མེད་འདས་པའི་རྗེས་སུ་དགྲ་བཅོམ་པ་
རྣམས་ཀྱིས་སྐད་རིགས་སོ་སོར་སྟོན་པས་སྡེ་པ་བཅོ་བརྒྱད་དུ་གྱེས་ཏེ། བསྡུ་བ་གསུམ་པ་བྱས་པར་འཆད་དོ། །ཁ་
ཅིག་ཏུ་ནི་སྟོན་པ་ཞི་བར་གཤེགས་ནས་ལོ་སུམ་བརྒྱ་ན་ཁ་ཆེའི་ཡུལ་ཀུ་ས་ན་ཞེས་བྱ་བའི་དགོན་པར་ཛཱ་ལན་དྷ་
རའི་རྒྱལ་པོ་ཀ་ནི་ཀས་སྦྱིན་བདག་བྱས་ཏེ། པུར་ཎ་ཀ་ལ་སོགས་པའི་དགྲ་བཅོམ་པ་ལྔ་བརྒྱ་དང་། བ་སུ་མི་ཏྲ་
ལ་སོགས་པའི་བྱང་ཆུབ་སེམས་དཔའ་ལྔ་བརྒྱ་དང་། སོ་སོའི་སྐྱེ་བོའི་པཎྜི་ཏ་ཉིས་བརྒྱ་སྔ་བཅུ་འདུས་ཏེ་སྡེ་སྣོད་
གསུམ་ཞལ་ཐོན་མཛད་དེ་བཀའ་བསྡུ་བ་གསུམ་པ་བྱས་སོ། །ཞེས་བོད་ཀྱི་སློབ་དཔོན་རྣམས་འཆད་དོ། །
འོན་ཀྱང་དེ་ཡི་ལེ་ལན་གྱི། །སྡེ་པ་བཅོ་བརྒྱད་རྣམས་ལ་ཡང་། །ཅུང་ཟད་བསླད་པ་ཡོད་ཅེས་ཟེར། །མཁས་
པའི་གཙུག་བརྒྱན་དབྱིག་གཉེན་གྱིས། །ཡང་དག་བསྡུས་པའི་གཞི་ཉམས་ཕྱིར། །མཐའ་དག་མིན་པར་རྟོགས་
པ་ཡིན། །ཞེས་གསུངས་པ་ཡང་དེ་ལ་དགོངས། །དེ་ནི་ཉན་ཐོས་རྣམས་ཀྱི་ཡིན། །ཞེས་པ་གཙོ་ཆེར་དགེ་སློང་
ལྷ་ཆེན་པོས་འཁོར་མང་པོ་བསྡུས་ཤིང་། བརྫུན་ཆེན་པོ་སྨྲས་པའི་ལེ་ལེན་གྱིས་སྡེ་པ་བཅོ་བརྒྱད་པོ་ཐམས་ཅད་
ཀྱི་གྲུབ་པའི་མཐའ་རྣམས་ལ་ལྷད་ཞུགས་པ་ཡིན་ནོ་ཞེས་གྲགས་ཏེ། །འཇིག་རྟེན་འདས་པར་སྨྲ་བའི་སྡེ་པས་
དགྲ་བཅོམ་པ་ལ་ཐེ་ཚོམ་དང་སོམ་ཉི་ཡོད་པར་འདོད་དོ། །གཞི་ཐམས་ཅད་ཡོད་པར་སྨྲ་བས་དགྲ་བཅོམ་
འབྲས་བུ་ལ་ཉམས་པ་ཡོད་པར་འདོད། འགའ་ཞིག་སྡུག་བསྔལ་གྱི་བདེན་པ་ཡང་ཡང་ཚིག་ཏུ་བརྗོད་པས་དེ་
ཤེས་པའི་ལམ་རྒྱུད་ལ་སྐྱེ་བར་འདོད་པ་ལ་སོགས་པའོ། །རྣམ་བཤད་རིག་པར། བླ་མ་ཀུན་དགའ་འོད་རྩེལ་
དང་། །སྡུག་བསྔལ་ཕུང་སྟོན་སྟོན་པ་དང་། །འཆར་ཁ་སྟོང་ཉིད་ཆུ་ལས་སྐྱེས། །གང་པོ་ས་མཚོ་ཆུ་ཤིང་དང་། །མྱ་
ངན་འདས་དང་ཡུལ་འཁོར་སྐྱོང་། །འགྲོ་བའི་མདོ་དང་དེ་བཞིན་གཞན། །ཡང་དག་བསྡུས་པའི་གཞི་ཉམས་~438~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཕྱིར། །མཐའ་དག་མིན་པར་རྟོགས་པ་ཡིན། །ཞེས་པ་དེ་རྣམས་འགའ་ཞིག་མ་ཚང་བ་དང་། མ་རྙེད་པ་དང་།
ལུང་ཉམས་པ་རྣམས་བཀའ་བསྡུས་པ་ཉམས་པའི་དབང་གིས་བྱུང་བ་ཡིན་ནོ་ཞེས་དགོངས་པ་ཡིན་ནོ། །
གཉིས་པ་ལ་གཉིས། བསྟན་པ་འགྲིབ་ཚུལ། བསྟན་པ་སྤེལ་ཚུལ་ལོ། །དང་པོ་ནི། ཐེག་པ་ཆེན་པའི་
བསྟན་པ་ནི། །ཤིན་ཏུ་དར་བར་གྱུར་པའི་ཚེ། །ཉི་མ་བསྒྲུབས་པའི་མུ་སྟེགས་བྱེད། །སྤྲང་པོ་ཉི་མའི་དངོས་གྲུབ་
ཀྱིས། །གཙུག་ལག་ཁང་རྣམས་བསྲེགས་པའི་ཚེ། །དམ་ཆོས་མངོན་པ་ལ་སོགས་པ། །སྡེ་སྣོད་ཕལ་ཆེར་
བསྲེགས་ཞེས་གྲགས། །ཞེས་པ། ངེས་པའི་དོན་དུ་ཐེག་པ་ཆེན་པོའི་བསྟན་པ་ལ་འཕེལ་འགྲིབ་མི་འབྱུང་ཞིང་།
སངས་རྒྱས་མྱ་ངན་ཡོངས་མི་འདའ། །ཆོས་ཀྱང་ནུབ་པར་མི་འགྱུར་ཅིང་། །ཞེས་གསུངས་པ་ལྟར་དོན་ལ་
གནས་ཀྱང་འཛམ་བུ་གླིང་པའི་བློ་ངོར་སངས་རྒྱས་མྱ་ངན་ལས་འདས་པའི་ཚུལ་བསྟན་པའི་རྗེས་སུ་འཕགས་པ་
ཀུན་དགའ་བོས་ཐེག་པ་ཆེན་པོའི་བཀས་མཐའ་དག་བསྡུས་པར་སློབ་དཔོན་སེང་གེས་བཟང་པོ་བཞེད་ཅིང་། རྟོག་
གེ་འབར་བར། རྩ་བ་བསྡུ་བར་བྱེད་པ་ནི་ཀུན་ཏུ་བཟང་པོ་དང་འཇམ་དཔལ་དང་གསང་བའི་བདག་པོ་དང་
བྱམས་པ་ལ་སོགས་པ་རྣམས་ཀྱིས་བསྡུས་པའི་ཕྱིར་བདག་ཅག་གི་རྩ་བའི་སྡུད་པ་བྱེད་པ་ཉན་ཐོས་ནི་མ་ཡིན་
ཏེ་ཐེག་པ་ཆེན་པོའི་གསུང་རབ་ནི་དེ་དག་གི་ཡུལ་མ་ཡིན་པའི་ཕྱིར་རོ། །ཞེས་འབྱུང་ཞིང་བླ་མ་རྣམས་ཀྱི་གསུང་
སྒྲོས་ལ། ལྷོ་ཕྱོགས་བི་མ་ལ་ཡ་སམྦྷ་ཞེས་བའི་རིའི་ཕུག་ཏུ་རྒྱལ་བའི་སྲས་བྱེ་བ་ཕྲག་མང་པོ་འདུས་ཏེ།
འཕགས་པ་འཇམ་དཔལ་གྱིས་མངོན་པའི་སྡེ་སྣོད་དང་། བྱམས་པས་འདུལ་བ་དང་། ཕྱག་ན་རྡོ་རྗེས་མདོ་སྡེ་
བསྡུས་པར་གླེང་ངོ་། །འཕགས་པ་ཀུན་ཏུ་བཟང་པོ་དང་ཕྱག་ན་རྡོ་རྗེ་དང་ཀུན་དགའ་བོ་ནི་མཚན་ཐ་དད་པ་
ཙམ་ཡིན་ནོ། །གསང་སྔགས་བྱ་རྒྱུད་ཐམས་ཅད་འོད་སྲུངས་ཆེན་པོ་ལ་སོགས་པ་དགྲ་བཅོམ་པ་རྣམས་ཀྱིས་
བསྡུས་པར་གསལ་ཏེ། འཇམ་དཔལ་རྩ་རྒྱུད་དུ། དེ་ནས་སློབ་མའི་མཆོག་གྱུར་པ། །པི་དཔལ་ཕུག་ན་གནས་
པ་དེ། །རྫུ་འཕྲུལ་ཆེན་པོ་འདོད་ཆགས་བྲལ། །ཐུབ་པ་མ་ལུས་འདུས་ནས་ནི། །གསུང་རབ་ཡན་ལག་བཅུ་
གཉིས་དང་། །འདུལ་བ་མ་ལུས་བསྡུད་པར་བྱེད། །ཅེས་པ་དང་། བསིལ་བ་ཚལ་གྱི་མདོར། མང་དུ་ཐོས་པ་
གསང་སྔགས་འཆང་། །ཀུན་དགའ་བོ་ལ་ཕྱག་འཚལ་ལོ། །ཞེས་པ་ལྟར་རོ། །ཕྱག་ན་རྡོ་རྗེ་དབང་བསྐུར་བར།
བྱང་ཆུབ་སེམས་དཔའ་ཀུན་ཏུ་བཟང་པོ་གཞི་དང་སྙིང་པོ་མེ་ཏོག་གིས་བརྒྱན་པའི་འཇིག་རྟེན་ཐམས་ཅད་དུ་
སངས་རྒྱས་རྣམ་པར་སྣང་མཛད་ཀྱི་སྔོན་གྱི་སྤྱོད་པ་སྟོན་པར་སྨོན་ལམ་བཏབ་ནས་གནོད་སྦྱིན་འདུལ་བའི་ཕྱིར་
ལྕང་ལོ་ཅན་དུ་འབྲོག་གནས་ཀྱི་གནས་ན་གནས་སོ། །ཞེས་པ་དང་། །ཐུན་མོང་མ་ཡིད་པའི་གསང་བའི་རྒྱུད་
ལས། ཀུན་ཏུ་བཟང་པོ་ནི་གནས་བརྟན་ཀུན་དགའ་བོར་གྱུར་ཏོ། །ཞེས་གསུངས་སོ། །སྤྱོད་རྒྱུད་དང་རྣལ་~439~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འབྱོར་རྒྱུད་ཕལ་ཆེར། ཕྱག་ན་རྡོ་རྗེས་བསྡུས་པར་རྣམ་སྣང་མངོན་བྱང་དེ་ཉིད་འདུས་པའི་འགྲེལ་པར་བཤད་
ཅིང་། བླ་མེད་ཀྱི་རྒྱུད་རྣམས་སྟོན་པ་པོ་དང་འཁོར་དང་སྡུད་པ་པོ་དོན་གཅིག་ཀྱང་ཞུ་བ་པོས་བསྡུས་པ་དང་།
ཕག་མོ་དང་མཱ་མ་ཀི་ལ་སོགས་པའི་ཡུམ་རྣམས་ཀྱིས་བསྡུས་པ་དང་། དུས་འཁོར་རྩ་རྒྱུད་རྒྱལ་པོ་ཟླ་བ་བཟང་
པོས་བསྡུས་པར་བཞེད་དོ། །གསང་སྔགས་ཀྱི་རྒྱུད་ཐམས་ཅད་ཕྱག་ན་རྡོ་རྗེས་བསྡུས་པར་མི་འགལ་ཏེ།
གསང་སྔགས་དང་རིག་སྔགས་རྣམས་ཀྱི་བདག་པོ་ཡིན་པའི་ཕྱིར་དང་། དེ་བཞིན་གཤེགས་པ་ཐམས་ཅད་ཀྱི་
བཀའ་ཉན་པ་པོ་དང་། བསྟན་པ་བསྲུང་བ་དང་། ཐུགས་ཀྱི་གསང་བའི་མཛོད་འཛིན་པ་པོ་ཡིན་པའི་ཕྱིར་རོ། །ཡེ་
ཤེས་ཐིག་ལེར། མ་འོངས་པའི་དུས་སུ་རྒྱུད་འདི་སུས་འཆད་པར་འགྱུར་ཞུས་པས། ཕྱག་ན་རྡོ་རྗེས་འཆད་པར་
བྱེད་ཅེས་པ་དང་། དེ་ཁོ་ན་ཉིད་སྒྲོན་མར། བྱང་ཕྱོགས་རྡོ་རྗེའི་གནས་སུ། ཨོ་རྒྱན་གྱི་རྒྱལ་པོ་ཨིནྡྲ་བྷོ་ཏིས་
སེམས་ཅན་ལ་གསལ་བར་བྱེད་དོ། །ཕྱག་ན་རྡོ་རྗེ་དེ་ཉིད་ཨིནྡྲ་བྷོ་ཏིས་སྤྲུལ་པའི་སྐུའོ། །ས་བཅུའི་དབང་ཕྱུག་
ཡེ་ཤེས་ཀྱི་སྐུ་ས་བཅུ་བཞིའི་དབང་ཕྱུག་གོ །ཞེས་པ་དང་། རྒྱལ་པོ་དེས་མཛད་པའི་བདེ་མཆོག་རྩ་རྒྱུད་ཀྱི་
འགྲེལ་པར། རྒྱལ་པོ་ཨིནྡྲ་བྷོ་ཏི་འཁོར་བཅས་ལ། །གསང་ཆེན་བླ་ན་མེད་པ་བྱིན་བརླབས་ཆོས། །ལྐོག་གྱུར་
དག་ཏུ་རྡོ་རྗེ་ཐེག་མཆོག་གིས། །ཆོས་ཀྱི་འཁོར་ལོ་བསྐོར་བར་མཛད་པའོ། །ཕྱི་དུས་རིམ་པར་ལུང་བསྟན་
བསྡུད་པ་པོ། །རི་བོ་མཆོག་རབ་བྱང་ཤར་ལྷ་གནས་མཆོག །ལྕང་ལོ་ཅན་གྱི་ཕོ་བྲང་ཆེན་པོར་ནི། །རྒྱུད་རྣམས་
མ་ལུས་སེམས་དཔའ་ཆེན་པོའི་ཚོགས། །བྱེ་བ་ཕྲག་ནི་དགུ་བཅུ་རྩ་དྲུག་སོགས། །འདུས་ཏེ་རྗེ་བཙུན་གསང་
བའི་བདག་པོ་ལ། །གསོལ་བ་བཏབ་སྟེ་འདི་སྐད་བདག་ཐོས་ཞེས། །རབ་ཏུ་གསུངས་པ་གསེར་གྱི་པོ་ཏི་ལ། །བཻཌཱུརྻ་ནི་
ཞུན་མས་ཡི་གེར་བཀོད། །ཅེས་སོ། །ཡེ་ཤེས་ཐིག་ལེར། ཕྱག་ན་རྡོ་རྗེ་མགོན་ཆེན་པོ། །རྡོ་རྗེ་འཛིན་པ་ཀུན་གྱི་
བདག །དེ་ལ་སྐྱེ་དང་འཇིགས་པ་མེད། །རང་བྱུང་མཆོག་གི་དབང་ཕྱུག་གོ། །ལ་ལར་སངས་རྒྱས་ཀྱི་ནི་
གཟུགས། །ལ་ལར་ཧེ་རུ་ཀ་ཡི་གཟུགས། །ལ་ལར་རྒྱུད་དང་བསྟན་བཅོས་ནི། །འཆད་དང་ལ་ལ་རུ་ནི་འཛིན། །ཞེས་
གསུངས་སོ། །བདེ་མཆོག་རྩ་རྒྱུད་ལ་སོགས་པ་ཐོག་མ་མེད་པའི་དུས་ནས་རྒྱུན་མི་ཆད་པར་བཞུགས་པ་དེ་ཐུབ་
པའི་བསྟན་པ་ལ་གསུངས་པ་ཡིན་ལ། རྒྱུད་གཞན་དག་གསར་དུ་གསུངས་པར་བཞེད་དོ། །གསང་བ་གྲུབ་
པར། རྒྱུད་འདིའི་སྡུད་པར་བྱེད་པ་པོ། །གཞན་དག་ཡོད་པ་མ་ཡིན་ཏེ། །བདག་ཉིད་འབའ་ཞིག་སྨྲ་བར་བྱེད། །རྒྱུད་
མཛད་པོ་ནི་ཐུགས་རྡོ་རྗེ། །ཞེས་པ་དང་། ཀྱཻ་རྡོ་རྗེར། འཆད་པ་པོ་ང་ཆོས་ཀྱང་ང་། །རང་གི་ཚོགས་ལྡན་ཉན་
པོའང་ང་། །ཞེས་གསུངས་པས་ངེས་པའི་དོན་དུ་རྡོ་རྗེ་འཆང་ཉིད་བཀའ་སྡུད་པ་པོ་ཡིན་ཀྱང་གདུལ་བྱའི་བློ་ངོར་
ཐ་དད་དུ་གནས་པ་ཡིན་ནོ། །འཛམ་བུའི་གླིང་འདིར་ཐེག་པ་ཆེན་པོའི་གསུང་རབ་རྣམས་མང་དུ་ཉམས་པར་~440~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གྱུར་པའི་ཚེ་ཐུབ་དབང་མྱ་ངན་ལས་འདས་པའི་ཚུལ་བསྟན་ནས་ལོ་བཞི་བརྒྱ་ནས་འཕགས་པ་ཀླུ་སྒྲུབ་བྱོན་ཏེ།
ཡུམ་རྒྱས་པ་ལ་སོགས་ཐེག་པ་ཆེན་པོའི་གསུང་རབ་དང་ལག་ལེན་དར་བར་མཛད་ཅིང་། ཉན་ཐོས་རྣམས་
ཀྱིས་ཐེག་པ་ཆེན་པོའི་གསུང་རབ་རྣམས་སངས་རྒྱས་ཀྱི་བཀའ་མ་ཡིན་པར་བསྐུར་པ་བཏབ་སྟེ། བྱེ་བྲག་ཏུ་
བཤད་པའི་མཚོ་ཞེས་བྱ་བའི་བསྟན་བཅོས་ཆེན་པོ་བརྩམས་སོ། །རེ་ཞིག་གི་ཚེ་མུ་སྟེགས་བྱེད་ཀྱི་སྤྲང་པོ་ཞིག་
གིས་སངས་རྒྱས་པའི་དགེ་འདུན་གྱི་སྡེ་རྣམས་སུ་ཟས་བླངས་པས་དགེ་ཚུལ་གཞོན་ནུ་མ་དུལ་བ་ངག་གིས་ཁྱི་
སྦེད་པ་དང་། ས་འཐོར་བ་དང་། སྒོ་གླེགས་ཀྱི་བར་དུ་བརྩིར་བ་རྣམས་ཁྲུས་ཁུ་འཐོར་བ་ལ་སོགས་གནོད་པ་
མང་དུ་བྱས་པས་ཁོ་ཤིན་ཏུ་ཁྲོས་པར་གྱུར་ཏེ། ས་འོག་ཏུ་ཞུགས་ནས་ཉི་མ་ཡུན་རིང་དུ་བསྒྲུབས་པས་གྲུབ་ནས་
ཉི་མའི་དངོས་གྲུབ་ཅེས་བྱ་བར་གྲགས་པ་དེས་མིག་གིས་བལྟས་པ་ཙམ་གྱིས་ནང་བའི་གཙུག་ལག་ཁང་ལ་མེ་
འབར་ཅིང་སྡེ་སྣོད་ཀྱི་གླེགས་བམ་ཡང་དུ་མ་བསྲེགས་སོ། །གཞན་ཡང་སངས་རྒྱས་པའི་གཎྜིའི་སྒྲ་ལ་ཕྱི་རོལ་
པའི་སྒྲ་མཁན་གྱིས་བརྟགས་པས་རྒྱུད་གསུམ་ལ། ལྷ་དང་ཀླུ་དང་གནོད་སྦྱིན་གྱིས་མཆོད་པའི། །དཀོན་མཆོག་
གསུམ་གྱི་གཎྜི་འདི་བརྡུངས་པས། །མུ་སྟེགས་ཆལ་པའི་ཀླད་པ་རབ་ཏུ་འགེམས། །ཟེར་བ་དང་། རྟོག་གསུམ་
ལ་འགེམས་གསུམ་དུ་རིག་ནས། དམག་དཔུང་བསྡུས་ཏེ་གཙུག་ལག་ཁང་མང་དུ་གཞིག་གོ །ཡང་ཡུལ་གྱི་
དབུས་ཀྱི་ཆོས་རྒྱལ་གྱིས་མཐའ་འཁོབ་སྟག་གཟིག་གི་རྒྱལ་པོ་ལ་གོས་བསྲུབས་མེད་པའི་རི་མོ་ཤིན་ཏུ་བཀྲ་བ་
ཞིག་སྐྱེས་སུ་བཀུར་བས། སྙིང་ཁར་རྐང་རྗེས་ལྟ་བུ་བྲིས་པ་འདི་ངན་བྱས་པ་ཡིན་ཟེར་ནས་ཡུལ་དབུས་སུ་
དམག་དྲངས་ཏེ་བཅོམ་ནས་གཙུག་ལག་ཁང་དང་དགེ་འདུན་གྱི་སྡེ་མང་པོ་བརླག་པར་བྱས་སོ། །
གཉིས་པ་ནི། དེ་ནས་འཕགས་པ་ཐོགས་མེད་ཀྱིས། །མི་ཕམ་མགོན་ལ་གསན་ནས་ནི། །དེའི་གཞུང་
ལུགས་དར་བར་མཛད། །ཅེས་པ། དེའི་ཚེ་སངས་རྒྱས་ཞི་བར་གཤེགས་ནས་ལོ་དགུ་བརྒྱར་ཉེ་བ་ན། འཕགས་
པ་ཐོགས་མེད་སྐུ་མཆེད་བྱོན་ཏེ། གཅེན་གྱིས་རྒྱལ་བ་བྱམས་པ་ལོ་བཅུ་གཉིས་བསྒྲུབས་པས་གྲུབ་པ་ཐོབ་ཅིང་
དགའ་ལྡན་དུ་བྱོན་ནས་དམ་པའི་ཆོས་མངོན་པར་སྟོང་ཕྲག་བརྒྱ་པ་དང་། བྱམས་པའི་ཆོས་ལྔ་དང་། ས་སྡེ་ལ་
སོགས་པའི་ཆོས་ཀྱི་རྣམ་གྲངས་མང་པོ་གསན་ཅིང་འཛམ་བུའི་གླིང་དུ་གཅུང་དབྱིག་གཉེན་ལ་སོགས་པ་ལ་
བཤད་ནས་ཐེག་པ་ཆེན་པོའི་བསྟན་པ་དང་། ཁྱད་པར་དུ་ལྷག་པ་ཤེས་རབ་ཀྱི་བསླབ་པ་སྟོན་པའི་ཆོས་མངོན་
པའི་སྡེ་སྣོད་རྣམས་དར་ཅིང་རྒྱས་པར་མཛད་དོ། །
གསུམ་པ་ནི། དེ་ཡི་རྗེས་ལ་མཁས་པ་དང་། །བླུན་པོ་རྣམས་ཀྱི་བྱེ་བྲག་གིས། །བསྟན་པ་འཕེལ་འགྲིབ་
དུ་མ་བྱུང་། །ཞེས་པ། སློབ་དཔོན་དབྱིག་གཉེན་གྱིས་འཕགས་པ་ཐོགས་མེད་ཀྱི་བཞེད་གཞུང་དང་། དགོངས་~441~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པ་རྣམས་ལེགས་པར་གཏན་ལ་ཕབ་ཅིང་། པྲ་ཀ་ར་ཎ་སྡེ་བརྒྱད་ལ་སོགས་པའི་བསྟན་བཅོས་ཀྱང་མང་དུ་
མཛད་དོ། །སློབ་མའི་མཆོག་མང་པོའི་ནང་ནས་འདུལ་བ་འཛིན་པ་བྲམ་ཟེའི་བཙུན་པ་ཡོན་ཏན་འོད་དང་།
མངོན་པ་འཛིན་པ་བློ་གྲོས་བརྟན་པ་དང་། རིག་པ་སྨྲ་བ་ཕྱོགས་ཀྱི་གླང་པོ་དང་། ཕ་རོལ་ཏུ་ཕྱིན་པའི་སྡེ་སྣོད་ལ་
མཁས་པ་འཕགས་པ་གྲོལ་སྡེས་སངས་རྒྱས་ཀྱི་བསྟན་པ་ཐེག་པའི་སྒོ་སྣ་ཚོགས་པ་རང་རང་གི་གཞུང་ལུགས་
དང་མཐུན་པར་གཏན་ལ་ཕབ་བོ། །འཕགས་པའི་ཡུལ་དུ་སངས་རྒྱས་ཀྱི་བསྟན་པའི་སྦྱིན་བདག་ཆོས་རྒྱལ་མྱ་
ངན་མེད་ཀྱི་རྗེས་ལ་རྒྱལ་པོ་ཧ་རི་ཙནྟྲ། ཤཱི་ཙན་ཏྲ། ཨ་ཀེ་ཙན་ཏྲ། དྷརྨཱ་ཙན་ཏྲ། ཀརྨ་ཙན་ཏྲ། བི་ཀ་མ་ཙན་ཏྲ།
གཽ་མི་ཙན་ཏྲ། འདིའི་བཙུན་མོ་ཀླུ་མོ་གདུག་པ་ཅན་ཞིག་གིས་རྒྱལ་པོ་མང་དུ་ཟོས་པས་ལྷ་མོ་བསྐུལ་བྱེད་མ་
གྲུབ་པའི་རྒྱལ་པོ་གཽ་སཱ་ལས་བཏུལ་ཏེ་རྒྱལ་སྲིད་བསྐྱངས་སོ། །དེ་ནས་དྷརྨ་པཱ་ལ། བི་ཀ་པཱ་ལ། ར་མ་པཱ་ལ། མཽ་
པཱ་ལ། ནཻ་པཱ་ལ། འདིའི་བློན་པོ་ངོ་ལོག་ནས་བརྒྱུད་པ་ནུབ་བོ། །དེ་ནས་བ་ལེ་སེ་ན། ཀེ་ས་སེ་ན། མ་ཎི་ཏ་སེ་
ན༑ ལ་ཝཾ་སེ་ན། འདིའི་རིང་ལ་དུ་རུ་ཀའི་དམག་བྱུང་ནས་རྒྱལ་སྲིད་ཤོར་རོ། །རྒྱལ་པོ་དེ་དག་གི་རིང་ལ་ཉན་
ཐོས་ནས་ཐེག་པ་ཆེན་པོའི་སྔགས་དང་། ཕ་རོལ་ཏུ་ཕྱིན་པའི་ཆོས་ལ་མཁས་པའི་པཎྜི་ཏ་མང་དུ་བྱོན་ཏེ། མུ་
སྟེགས་ཚར་གཅོད་པ་དང་། རང་ལུགས་འཆད་པ་དང་རྩོམ་པའི་མཛད་སྲོལ་ཡུན་རིང་དུ་བྱུང་ཞིང་། འཕེལ་
འགྲིབ་ཀྱང་སྣ་ཚོགས་འབྱུང་ངོ་། །དགྲ་བཅོམ་པ་ཤ་ནའི་གོས་ཅན་གྱིས་ཁྱིམ་བདག་སྦས་པའི་བུ་དགྲ་བཅོམ་པ་
ཉེར་སྦས་ལ་བསྟན་པ་གཏད་དོ། །དེ་ནས་རིམ་གྱིས་དྷི་དྷི་ཀ་དང་། ནག་པོ་དང་། ལེགས་མཐོང་རྣམས་བསྟན་
པ་འཛིན་པར་ལུང་ཕྲན་ཚེགས་ལས་གསུངས་སོ། །ལང་ཀར་གཤེགས་པའི་འགྲེལ་པར། སློབ་དཔོན་ཡེ་ཤེས་
དཔལ་བཟང་པོ་དྷི་དྷི་ཀ་ནས་བི་བྷ་ག་དང་། བུདྡྷ་ནན་ཏི་དང་། བུདྡྷ་མི་ཏྲ་དང་། དགེ་སློང་རྩིབས་ཅན་དང་། པུ་
ན་ཤ་ཏ་དང་། རྟ་སྐད་དང་། མ་ཤི་བ་ལ་དང་། ཀླུ་སྒྲུབ་དང་། ཨཱརྻ་དེ་བ་དང་། ར་ཧུ་ལ་དང་། སཾ་གྷ་ནན་ཏི་དང་།
དགེ་སློང་དགྲ་བཅོམ་པ་དང་། ག་ལ་ཤ་དང་། ཀུ་མཱ་ར་ཏ་དང་། ཤ་ཡ་ཏ་དང་། བ་སུ་བན་དྷུ་དང་། མ་ནོ་ཏ་དང་།
ཧ་ཀ་ལི་ཀ་ན་ཡ་ན་ཤ་དང་། སེང་གེས་ཞེས་བྱ་བ་རྣམས་ཀྱིས་རིམ་པ་བཞིན་དུ་བསྟན་པ་འཛིན་པར་བཤད་དོ། །རྒྱ་
ནག་ཏུའང་། ཐང་གི་རྒྱལ་པོ་བྱང་ཆུབ་སེམས་དཔས་མཁས་པ་ཆེན་པོ་དབྱིག་གཉེན་གྱི་སློབ་མ་པཎྜི་ཏ་མང་པོ་
སྤྱན་དྲངས་ཏེ་བསྟན་པ་རྒྱས་པར་མཛད་ནས་གནས་བརྟན་ཆེན་པོ་བཅུ་དྲུག་འཁོར་དང་བཅས་པས་དབྱར་
གནས་མཛད་ཅིང་དམ་པའི་ཆོས་བསྟན་ཏོ། །
གཉིས་པ་ལ་གཉིས། བསྟན་པ་སྔ་དར་གྱི་བྱུང་ཚུལ། ཕྱི་དར་གྱི་བྱུང་ཚུལ་ལོ། །དང་པོ་ནི། ཕྱི་ནས་
གངས་རིའི་ཁྲོད་འདི་རུ། །སངས་རྒྱས་བསྟན་པ་ལེགས་པར་བསྒྱུར། །དེ་ནས་བསྟན་པ་དར་བའི་ཚེ། །རྒྱལ་པོ་~442~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དར་མས་བསྟན་པ་སྣུབས། །དེ་རྗེས་ཆོས་ལོག་དུ་མ་འཕེལ། །ཅེས་པ། སངས་རྒྱས་ཀྱི་བསྟན་པ་ལོ་སྟོང་ལྷག་
ཙམ་འདས་པའི་ཚེ་རྒྱ་ནག་ཏུ་བསྟན་པ་བྱུང་ཞིང་། དེ་ནས་ཡུན་རིང་ཞིག་ལོན་པ་ན་བོད་ཡུལ་དུ་བྱུང་སྟེ། རྒྱལ་
རབས་ཀ་ཁོལ་མར། སྤྲེའུ་དང་བྲག་སྲིན་མོ་ལས་བོད་ཀྱི་མི་བྱུང་བར་བཤད་ཅིང་། སློབ་དཔོན་ཤེས་རབ་གོ་
ཆས། རྒྱལ་པོ་སྐྱ་སེང་གི་བུ་རྩོད་པ་བྱུང་བའི་ཚེ་དགྲ་ངན་གྱི་ཕྱོགས་སུ་པ་ཏི་འཁོར་དང་བཅས་པ་གངས་རིའི་
ཁྲོད་དུ་བྲོས་པ་ལས་མཆེད་པར་བཤད་དོ། །ཡུན་རིང་པོ་ལ་མི་དང་མི་མ་ཡིན་གཉེན་བྱས་ཤིང་རི་དྭགས་ཀྱིས་
འཚོ་བར་བྱེད་དོ། །རྒྱལ་པོའི་ཐོག་མ་གཉའ་ཁྲི་བཙན་པོ་ནི། རྒྱ་གར་གྱི་རྒྱལ་བརྒྱུད་ཞིག་རིམ་གྱིས་བོད་དུ་
འཕྱུགས་པ་ཡིན་ཏེ། དེ་ལས་གནམ་ལ་ཁྲི་བདུན་དང་། ས་ལ་ལེགས་དྲུག་དང་། བར་གྱི་སྡེ་བརྒྱད་རྣམས་རིམ་
གྱིས་བྱུང་ངོ་། །དེ་ནས་བཙན་ལྔ་པའི་མཐའ་མ་ཐོ་ཐོ་རི་གཉན་བཙན་ཕོ་བྲང་ཡུམ་བུ་བླ་སྒང་ན་བཞུགས་པའི་
སྟེང་དུ་ཟ་མ་ཏོག་བཀོད་པའི་མདོ་དང་། སྤང་སྐོང་ཕྱག་རྒྱ་པ་དང་། གསེར་གྱི་མཆོད་རྟེན་དང་། མུ་ཏྲའི་ཕྱག་རྒྱ་
ནམ་མཁའ་ལས་བབས་ཏེ། དམ་པའི་ཆོས་འབྱུང་བའི་སྔ་ལྟས་ཡིན་པས་དབུ་བརྙེས་ཞེས་ཟེར་རོ། །གདུང་
རབས་ཉི་ཤུ་རྩ་བདུན་ལ་ལོ་དྲུག་བརྒྱ་དང་དྲུག་ཅུ་སོང་ངོ་། །དེ་ནས་གནམ་རི་སྲོང་བཙན་དང་འབྲི་ཟ་ཐོད་
དཀར་གྱི་སྲས་སྤྱན་རས་གཟིགས་ཀྱི་སྤྲུལ་པ་སྲོང་བཙན་སྒམ་པོ་འཁྲུངས་པའི་མེ་མོ་གླང་གི་ལོ་ཡན་ཆད་གདུང་
རབས་ལྔ་ལ་ལོ་བརྒྱ་དང་ལྔ་བཅུ་སོང་ངོ་། །ལྷ་མོ་དྲི་མ་མེད་པས་ཞུས་པའི་མདོར། ང་མྱ་ངན་ལས་འདས་ནས་
ལོ་ཉིས་སྟོང་དང་ལྔ་བརྒྱ་འདས་པའི་འོག་ཏུ་གདོང་དམར་གྱི་ཡུལ་དུ་དམ་པའི་ཆོས་འབྱུང་ངོ་ཞེས་བསྟན་པ་དང་
འགྲིག་པར་བཞེད་ནའང་སྦ་བཞེད་དུ་གདོང་དམར་གྱི་ཡུལ་རྒྱ་ནག་ཡིན་པར་བཤད་དོ། །སྤྲུལ་པའི་ཆོས་རྒྱལ་
དེས་གུང་ལོ་ཉི་ཤུ་རྩ་གསུམ་པ་ལ་འཁྲུལ་སྣང་གི་ལྷ་ཁང་བཞེངས་སོ། །ལོ་ཙཱ་བ་ཆེན་པོ་སམྦྷོ་ཊས་ཁ་ཆེའི་པཎྜི་
ཏ་ལྷའི་རིག་པའི་སེང་གེ་ལ་སྒྲ་དང་དམ་པའི་ཆོས་བསླབས་ནས་ཟ་མ་ཏོག་བཀོད་པ་དང་དཀོན་མཆོག་སྤྲིན་
དང་རིན་པོ་ཆེ་ཏོག་གི་གཟུངས་ལ་སོགས་པ་དམ་པའི་ཆོས་མང་དུ་བསྒྱུར། བོད་ཀྱི་སྐད་ལ་འཇུག་པའི་སྒྲའི་
བསྟན་བཅོས་མཛད་དོ། །མི་ཆོས་གཙང་མའི་སྲོལ་གཏོད། དཀོན་མཆོག་གསུམ་ལ་སྐྱབས་འགྲོ་དང་མཆོད་པ་
འབུལ་བ་ལ་སོགས་པའི་ལག་ལེན་དར་བར་མཛད། ལས་དགེ་བ་བཅུའི་ཁྲིམས་བཅས་སོ། །གདུང་རབས་ལྔ་
ནས་རབ་ཏུ་བྱུང་བའི་སྡེ་འཛུགས་ཤིང་། དམ་པའི་ཆོས་རྒྱས་པར་བྱེད་པའི་རྒྱལ་པོ་ལྡེའི་མིང་ཅན་འབྱུང་ངོ་ཞེས་
ལུང་བསྟན་མཛད་ནས་དགུང་ལོ་བརྒྱད་ཅུ་རྩ་གཉིས་བཞེས་པ་ལ་སྐུ་གཤེགས་སོ། །དེ་ནས་གདུང་རབས་བཞི་
པ་མེས་ཨག་ཚོམ་དང་། རྒྱལ་མོ་ཟ་ཀོང་ཆུའི་སྲས་ཁྲི་སྲོང་ལྡེ་བཙན་ལྕགས་ཕོ་རྟའི་ལོ་ལ་འཁྲུངས། སྲོང་བཙན་
སྒམ་པོ་འཁྲུངས་ནས་ཁྲི་སྲོང་སྡེ་བཙན་འཁྲུངས་པའི་ལོ་འདི་བརྒྱ་བདུན་ཅུ་རྩ་ལྔ་པ་ཡིན་ནོ། །དགུང་ལོ་བཅུ་~443~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གསུམ་ལ་རྒྱལ་སར་བྱོན། གཙུག་ལག་ཁང་བཞེངས་པ་དང་། རབ་བྱུང་གི་སྡེ་འཛུགས་པ་དང་། དམ་པའི་ཆོས་
བཀའ་བསྟན་བཅོས་རྣམ་པར་དག་པ་མང་པོ་བསྒྱུར་བ་དང་། བཤད་གྲྭ་དང་སྒོམ་གྲྭ་ལ་སོགས་འཛུགས་པ་
སོགས་སངས་རྒྱས་ཀྱི་བསྟན་པ་ཤིན་ཏུ་དར་བར་མཛད་དེ། དགུང་ལོ་དྲུག་ཅུ་རྩ་དགུ་པ་ས་ཕོ་སྟག་ལ་སྐུ་འདས་
སོ༑ ༑སྲས་མུ་ནེ་བཙན་པོས་རྒྱལ་སྲིད་ཅུང་ཟད་བསྐྱངས་ཏེ་ཡུམ་གྱིས་དུག་དྲངས་ནས་གྲོངས། དེའི་གཅུང་སད་
ན་ལེགས་རྒྱལ་སར་བྱོན་ནས་སྐར་ཆུང་རྡོ་རྗེ་དབྱིངས་ཀྱི་ལྷ་ཁང་བཞེངས་པ་ལ་སོགས་ཡབ་ཀྱི་ཆོས་ལུགས་
བཟང་པོ་རྣམས་ལེགས་པར་བསྐྱངས་ཏེ། དགུང་ལོ་ལྔ་བཅུ་རྩ་བཞི་པ་མེ་མོ་བྱ་ལ་སྐུ་གཤེགས་སོ། །དེའི་སྲས་
ཁྲི་གཙུག་སྡེ་རལ་པ་ཅན་མེ་ཕོ་ཁྱིའི་ལོ་ལ་འཁྲུངས་ནས་དགུང་ལོ་བཅུ་གཉིས་ལ་རྒྱལ་སར་བྱོན། སྐྱེ་སྨད་འུ་ཤང་
རྡོ་རྗེའི་ལྷ་ཁང་བཞེངས་པ་དང་སྔར་བསྒྱུར་བའི་ཆོས་རྣམས་སྐད་གསར་གཅད་ཀྱིས་གཏན་ལ་འབེབས་པ་དང་།
དབུའི་ལ་ཐོད་རབ་བྱུང་གི་གདན་དུ་འདིངས་ཤིང་། བླ་སྒོ་དང་པོ་རབ་ཏུ་བྱུང་བས་འཛིན་པ་དང་། རྒྱ་གར་གྱི་
རྒྱལ་ཁྲིམས་གཙང་མ་དང་འཐུན་པར་བྲེ་སྲང་དང་དངོས་པོའི་རིན་ཐང་ལ་སོགས་ཞིབ་མོར་གཏན་ལ་ཕབ་ནས་
ཆབ་འོག་གི་འབངས་རྣམས་ལྷ་ཆོས་དང་མི་ཆོས་ཕུན་སུམ་ཚོགས་པས་ལེགས་པར་བསྐྱངས་སོ། །དགུང་ལོ་
སུམ་ཅུ་རྩ་དྲུག་པ་ལྕགས་མོ་བྱ་ལ། གླང་དར་མ་དང་། རྒྱལ་ཏོ་རེ་ལ་སོགས་པས་གཤེད་མ་བཏང་ནས་དཀྲོངས་
སོ༑ ༑དེ་ནས་གླང་དར་མས་རྒྱལ་སྲིད་ལོ་ལྔ་ཙམ་བཟུང་སྟེ་མེ་ཕོ་སྟག་ལོ་ལ་ལྷ་ལུང་དཔལ་གྱི་རྡོ་རྗེས་བྲང་ལ་
ལྕགས་མདའ་འཕངས་ནས་བསད་དོ། །རྒྱལ་པོ་ངན་པ་དང་བློན་པོ་རྒྱལ་ཏོ་རེ་རྒྱལ་ཚ་ཁྲི་གསུམ་དང་ཅོག་རོ་
ལེགས་སྒྲ་ལ་སོགས་པས་རབ་བྱུང་རྣམས་གསོད་པ་དང་། འབེབས་པ་དང་། དཀོན་མཆོག་གསུམ་གྱི་མཆོད་པ་
རྒྱུན་གཅོད་པ་དང་། ལོ་པན་གྱི་འགྱུར་གྲྭ་རྣམས་བཤིག་པ་དང་། མི་དགེ་བའི་ཁྲིམས་འཆའ་བ་ལ་སོགས་བྱས་
ཏེ་སངས་རྒྱས་ཀྱི་བསྟན་པ་མ་ལུས་པར་བཤིག་གོ། །བར་སྐབས་དེར་སངས་རྒྱས་ཀྱི་བསྟན་པ་མེད་པ་ལོ་བརྒྱ་
རྩ་བརྒྱད་བྱུང་ཟེར་བ་དང་། ལོ་བདུན་ཅུ་ཐམ་པ་བྱུང་ཟེར་བ་མི་མཐུན་པར་སྣང་ངོ་། །རྒྱལ་ཁྲིམས་དང་ཆོས་
ཁྲིམས་གང་ཡང་མེད་པས་བོད་ཡུལ་གྱི་མི་ཐམས་ཅད་སྤྱོད་པ་ཁྱི་ཕག་དང་མཚུངས་ཏེ། བསྔགས་པ་སྦྱོར་སྒྲོལ་
བྱེད་ཅིང་ཨར་ཚོ་བཅོ་བརྒྱད་ལ་སོགས་པར་གྲགས་པས་མི་བཟུང་ནས་རྐང་ལག་བརྐྱངས་ཏེ་ཁྲག་གཏར་ཅིང་
གཏོར་མ་ལ་བྲན་པ་དང་། མ་ཤི་བར་ཤ་གཅད་ནས་གཏོར་བརྒྱན་བྱེད་པ་དང་། རང་ཟ་བ་དང་། རུས་པ་ཁར་
འཆའ་བ་དང་། མི་ལྤགས་ཀྱི་བླ་རེ་དང་། རྒྱུ་མའི་ལྡ་ལྡི་དང་། སྲོག་ཆགས་བསད་པའི་ཤ་ཁྲག་དང་། ཆང་དང་
བུད་མེད་ལ་བག་མེད་དུ་སྤྱོད་པ་དང་། རྒྱུད་དང་ཆོས་ལུགས་རང་བཟོ་མང་པོ་རྩོམ་ཞིང་སྐྱོང་པ་དང་། བོན་དང་
སྔགས་བསྲེས་ནས་དབང་དང་གདམས་པ་འབོགས་པ་དང་། རབ་བྱུང་གི་གཟུགས་བརྙན་འགའ་ཞིག་དབྱར་~444~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
གནས་བྱེད་ཟེར་ནས། ཆོས་གོས་གསུམ་དང་ལྷུང་བཟེད་འཆང་ཞིང་། དབྱར་ཟླ་གསུམ་ལ་ཆང་དང་བུད་མེད་
སྤོང་ལ། དགག་དབྱེ་བྱེད་ཟེར་ནས་རབ་བྱུང་གི་ཆ་ལུགས་རྣམས་དོར་ཏེ་ཁྱིམ་པའི་སྤྱོད་པ་སྐྱོང་བ་དང་། སྐྱེ་བོ་
གཞན་རྣམས་ཀྱང་ཡུལ་གྲུ་དང་རུས་སྡེ་ཕན་ཚུན་འཐབ་ཅིང་རྩོད་པ་དང་། རྐུ་འཕྲོག་ལ་སོགས་བྱ་བ་མ་ཡིན་པ་
འབའ་ཞིག་བྱེད་དོ། །གཉིས་པ་ལ་བཞི། ཆོས་རྒྱལ་ཡོན་མཆོད་ཀྱི་བསྟན་པ་དར་བར་བྱས་ཚུལ། དུས་ཕྱིས་
བསྟན་པ་ལ་འདྲ་མིན་གྱི་ལྷད་ཞུགས་ཚུལ། མཁས་པར་རློམ་པས་དེ་ལ་མ་རྟགས་པར་ཞུགས་ཚུལ། བསྟན་
འཛིན་མཁས་པས་དྲང་པོར་བཤད་དགོས་པར་བསྟན་པའོ། །
དང་པོ་ནི། དེ་ཚེ་བླ་མ་ཡེ་ཤེས་འོད། །ཆོས་རྒྱལ་དེ་ཡིས་སྐྱེས་བུ་མཆོག །རིན་ཆེན་བཟང་པོས་ཁ་ཆེར་
བརྫངས། །འཇམ་དཔལ་དབྱངས་ཀྱི་བྱིན་བརླབས་པའི། །མཁས་པ་དེ་ཡིས་སྔོན་མེད་པའི། །ཆོས་རྣམས་ཕལ་
ཆེར་བསྒྱུར་ཅིང་ཞུས། །ཆོས་དང་ཆོས་མིན་རྣམས་འབྱེད་པ། །ཞེས་བྱའི་བསྟན་བཅོས་མཛད་ནས་ནི། །ཆོས་
ལོག་ཐམས་ཅད་ནུབ་པར་མཛད། །ཅེས་པ། གླང་དར་མ་ལ་བུ་ཡུམ་བརྟན་ཁྲི་ལྡེ་དང་། དེའི་བུ་མགོན་པོ་
གཉེན་དང་། དེའི་བརྒྱུད་པ་རིག་པ་མགོན། རྡོ་རྗེ་འབར། དབང་ཕྱུག་བཙན། ཚ་ལ་ན་ཡེ་ཤེས་རྒྱལ་མཚན། ཇོ་
བོ་ཁྲི་པ། འདིས་བསྟན་པ་ཕྱི་དར་གྱི་ཀླུ་མེས་ལ་སོགས་པ་བསྟན་པའི་མེ་རོ་སློང་བའི་ཐུགས་ཁུར་དང་བདག་
རྐྱེན་མཛད་དོ། །དེའི་སྲས་ལྷ་བཙུན་བོ་དྷི་རཱ་ཛས་དཔལ་ལྡན་ཨ་ཏི་ཤའི་ཡོན་བདག་མཛད་ཅིང་གཙུག་ལག་
ཁང་དང་དགེ་འདུན་གྱི་སྡེ་ལ་བཀུར་བསྟི་ཆེན་པོ་མཛད་དོ། །གླང་དར་མས་ཆུན་མ་ལ་ཡུམ་བུ་བླ་མཁར་དུ་བུ་
འོད་སྲུངས་སྒྲོ་པང་དུ་ཡོད་པ་སྐྱེས། འོད་སྲུངས་ཀྱི་སྲས་རྗེ་དཔལ་འཁོར་བཙན་ཤིང་མོ་བྱའི་ལོ་ལ་ཡར་ལུངས་
འཕངས་ཐང་དུ་འཁྲུངས། དེའི་སྐུ་ཚེ་སྨད་ལ་མདོ་སྨད་ནས་བསྟན་པ་བླངས་པར་རྗེ་བཙུན་རྩེ་མོ་བཞེད་པས།
གཡོ་གེ་འབྱུང་དང་། བཙང་རབ་གསལ་དང་། དམར་ཤཱཀྱ་མུ་ནེ་མདོ་སྨད་ཙོང་ཁའི་རི་བོ་དན་ཏིག་ན་བཞུགས་
པ་ལ། བོན་པོའི་བུ་མོས་པ་སྤྱོད་པའི་ས་ལ་གནས་པ་ཞིག་དད་པར་གྱུར་ཏེ། རབ་ཏུ་བྱུང་བ་བྱས་ནས་མཚན་
དགེ་བ་རབ་གསལ་དུ་བཏགས། ཐུགས་རབ་ཆེ་བས་དགོངས་པ་གསལ་དུ་གྲགས་སོ། །རབ་ཏུ་བྱུང་ནས་རྒྱའི་
ཧྭ་ཤང་གཉིས་ཀྱིས་ལས་ཀྱི་ཁ་སྐོང་བྱས་ཏེ་དགེ་སློང་བྱས་ནས། ལོ་ལྔ་ལོན་པའི་ཚེ་དབུས་ཀྱི་ཀླུ་མེས་ཚུལ་
ཁྲིམས་ཤེས་རབ་དང་། འབྲིང་ཡེ་ཤེས་ཡོན་ཏན་དང་། རཀྵི་ཚུལ་ཁྲིམས་འབྱུང་གནས་དང་། སྦ་ཚུལ་ཁྲིམས་བློ་
གྲོས་དང་། སུམ་སྦ་ཡེ་ཤེས་བློ་གྲོས་དང་དབུས་པ་ལྔ། ལོ་སྟོན་རྡོ་རྗེ་དབང་ཕྱུག །ཚོང་དགེ་ཤེས་རབ་སེང་གེ །ཨུ་པ་
དེ་ཀར་དང་། འོ་བརྒྱད་སྤུན་གཉིས་དང་། གཙང་པ་ལྔ་དང་། མི་བཅུས་བླ་ཆེན་དགོངས་གསལ་གྱི་དྲུང་དུ་རབ་
བྱུང་བསྙེན་རྫོགས་མཛད། བླ་ཆེན་གྱི་སྡོམ་ཕྲུག་གྲུ་གུམ་ཡེ་ཤེས་རྒྱལ་མཚན་ལ་ཀླུ་མེས་ཀྱིས་འདུལ་བ་~445~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བསླབས། བསྟན་པའི་རྩ་བ་འདུལ་བ་དར་བར་མཛད། འ་ཞྭ་ཡེ་ཤེས་གཡུང་དྲུང་གིས་ཀླུ་མེས་ཀྱི་སྡོམ་ཕྲུག་ཀྲེ་
བོ་མཆོག་བླ་ལ་སྡོམ་པ་ལེན་དུ་ཕྱིན་པས་ཆབ་གཏོར་གཏང་ལ་བྱའོ་ཞེས་གསུངས་ཏེ། ཆོ་ག་མ་ཚར་བ་ལ་སྐུ་
གཤེགས་ནས་སྡོམ་པ་ཐོབ་པའི་ལུགས་སུ་བྱས་ཏེ་སྡོམ་བརྒྱུད་ཆབ་གཏོར་མ་དང་། འབྲི་བཙུན་གཞོན་ཚུལ་
གྱིས་བླ་ཆེན་གྱི་སྡོམ་ཕྲུག་ཡ་ཟི་བོན་སྟོན་ལ། སྡོམ་པ་ལེན་དུ་ཕྱིན་པས་བགྲེས་གྲགས་ནས་ད་དེ་ལྟར་བས་
གདའོ། །ཞེས་པས་སྡོམ་པ་ཐོབ་པར་རློམ་ནས་དེར་བས་མའི་སྡོམ་བརྒྱུད་བྱུང་ངོ་། །ཀླུ་མེས་དང་དུས་མཉམ་དུ་
གྲ་བྱི་བ་ཀླུངས་ལོ་ཙཱ་བ་ལེགས་པའི་ཤེས་རབ་ཀྱིས་བལ་པོའི་འདུལ་འཛིན་ཤཱཀྱ་སེ་ན་ལ་འདུལ་བ་ཞུས་ཏེ་
མཁས་བཙུན་དམ་པར་གྱུར་ནས་སྐྱོགས་གད་པ་སྟེང་པ་ལ་སོགས་པ་འདུལ་བའི་བརྒྱུད་འཛིན་མང་དུ་བྱུང་
ངོ་༑ ༑ཞང་ཞུང་བ་རྒྱལ་བ་ཤེས་རབ་ནས་བརྒྱུད་པའི་སྟོད་འདུལ་བར་གྲགས་པ་རྣམས་ཀྱང་བྱུང་ངོ་། །རྗེ་དཔལ་
འགོར་བཙན་གྱི་སྲས་ཆེ་བ་བཀྲ་ཤིས་བརྩེགས་པ་དཔལ། དེའི་སྲས་འོད་སྡེ། དེའི་སྲས་ཁྲི་ཆུང་ཇོ་བོ་གཡུས་
བཙན་ཡར་ལུངས་སུ་འོངས་ནས་བརྒྱུད་པ་འཕེལ་ལོ། །རྗེ་དཔལ་འཁོར་བཙན་གྱི་སྲས་ཆུང་བ་ཉི་མ་མགོན་
གྱིས་མངའ་རིས་པུ་ཧྲངས་སུ་བྱོན་ཏེ། སྲས་གསུམ་བྱུང་བའི་ཆེ་ཤོས་དཔལ་སྡེ་རིག་པ་མགོན་གྱིས་མང་ཡུལ་
བཟུང་བར་པ་བཀྲ་ཤིས་སྡེ་མགོན་གྱིས་པུ་ཧྲངས་བཟུང་། ཆུང་བ་ལྡེ་གཙུག་མགོན་གྱིས་གུ་གེ་བཟུང་། དེ་ལ་
སྲས་གཉིས་བྱུང་བའི་ཆེ་ཤོས་འཁོར་རེ་ལ། སྲས་དེ་བ་རཱ་ཛ་དང་ནཱ་ག་རཱ་ཛ་དང་གཉིས་བྱུང་སྟེ་ཡབ་སྲས་གསུམ་
རྒྱལ་སྲིད་ཀྱི་སྡིག་པ་ལ་ཐུགས་སྐྱོ་ནས་བསྟན་པ་སྔ་དར་གྱི་དམ་པའི་ཆོས་བོད་ཡུལ་དུ་སྤྱན་འདྲེན་པ་ལ་དཀའ་
བ་ཆེན་པོ་མཛད་པའི་ཡིག་ཚང་གཟིགས་ནས་དཀོན་མཆོག་གི་རྟེན་ལ་རབ་བྱུང་གི་སྡོམ་པ་བླངས་ཏེ་ཡབ་རང་
ཉིད་ཀྱི་མཚན་ཡེ་ཤེས་འོད་དུ་བཏགས། གཅུང་པོ་སྲོང་ངེས་རྒྱལ་སྲིད་བཟུང་། དེའི་སྲས་ལྷ་ལྡེ། དེའི་སྲས་འོད་
སྡེ་དང་། ཞི་བ་འོད་དང་། ལྷ་བཙུན་བྱང་ཆུབ་འོད་ཀྱིས་ཁ་ཆེ་ཛྙཱ་ན་ཤྲཱི་དང་། དཔལ་ལྡན་ཨ་ཏི་ཤ་ལ་སོགས་པའི་
མཁས་གྲུབ་མང་པོའི་ཞབས་ནས་བཏེག་ཅིང་དམ་པའི་ཆོས་དར་བར་མཛད། ལྷ་བླ་མ་ཡེ་ཤེས་འོད་ཀྱིས་ལོ་ཙཱ་
བ་རིན་ཆེན་བཟང་པོ་ལ་སོགས་པ་མང་པོ་ཁ་ཆེར་བརྫངས་ནས་ཐེག་པ་ཆེན་པོ་མདོ་དང་སྔགས་ཀྱི་བསྟན་
བཅོས་མང་པོ་བསྒྱུར་ཅིང་གསང་སྔགས་གསར་མར་གྲགས་པའི་བཤད་སྒྲུབ་བཟང་པོའི་སྲོལ་གཏོད། སྔགས་
པ་སྦྱོར་སྒྲོལ་བྱེད་པ་ལ་སོགས་པ་ཆོས་ལོག་ཐམས་ཅད་སུན་འབྱིན་པའི་བསྟན་བཅོས་མཛད། དེ་ནས་བཟུང་
སྟེ་སྔགས་གསར་མའི་བསྟན་པ་དར་བར་གྱུར་པ་ཡིན་ནོ། །
དེ་ཡི་སློབ་མ་ཞི་བ་འོད། །དེས་ཀྱང་ཆོས་ལོག་སུན་འབྱིན་པ། །ཞེས་པའི་བསྟན་བཅོས་མཛད་ཅེས་
ཟེར། །དེ་དག་འདས་པའི་འོག་ཏུ་ཡང་། །ཆོས་ལོག་འགའ་ཞིག་འཕེལ་བའི་རྒྱུས། །ལྷས་བཙས་ཞེས་བྱའི་ལོ་~446~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཙཱ་བ། །དེས་ཀྱང་ཆོས་ལོག་སུན་འབྱིན་པ། །ཞེས་བྱའི་བསྟན་བཅོས་མཛད་ནས་ནི། །ཆོས་དང་ཆོས་མིན་རྣམ་
པར་ཕྱེ། །ཞེས་པ། །ལོ་ཆེན་རིན་བཟང་གི་སྦྱིན་བདག་དང་སློབ་མའི་མཆོག་ཏུ་གྱུར་པ་ལྷ་བླ་མ་ཞི་བ་འོད་ཀྱིས་
ཀྱང་ཡབ་མེས་ཀྱི་བཀའ་སྲོལ་བཟང་པོ་རྒྱས་པར་མཛད་ཅིང་། ལོ་ཙཱ་མཁས་པ་མཁྱེན་པས་དམ་པའི་ཆོས་ཀྱི་
འགྱུར་ཡང་མང་དུ་མཛད། སྔགས་པ་གཤིན་ཆོག་བྱེད་པའི་ཆོ་ག་མ་དག་པ་དང་། སྲོག་ཆགས་མང་པོ་བསད་
པའི་ཤ་དང་ཆང་ལ་བག་མེད་དུ་སྤྱོད་པ་འགོག་པའི་སྔགས་ལོག་སུན་འབྱིན་བརྩམས་ནས། འཇམ་ཡིག་
བསྒྲགས། ཆོས་ལུགས་ངན་པ་འཕྲོ་བཅད་དོ། །དེའི་རྗེས་སུ་སྔར་ནས་ཡོད་པའི་རྒྱུད་བོད་ཀྱིས་བྱས་པ་དང་།
འཕྲལ་དུ་བརྩམས་པའི་རྒྱུད་ཀྱི་མིང་བཏགས་མང་པོ་བྱུང་བ་རྣམས་གང་ཟག་འདིས་ཡུལ་འདིར་བརྩམས་པ་
ཡིན་ནོ་ཞེས་རྒྱུ་མཚན་དང་བཅས་སྔགས་ལོག་སུན་འབྱིན་པའི་བསྟན་བཅོས་ལོ་ཙཱ་བ་ཆེན་པོ་འགོས་ཁུག་པ་
ལྷས་བཙས་ཞེས་བྱ་བ། ཡབ་ཡུམ་གཉིས་ཀ་འགོས་ཡིན་པས་ཁུག་པ་ཟེར། འབྲོག་པའི་ལྷས་སུ་བཙས་པས་
ལྷས་བཙས་ཞེས་གྲགས་པ་ཡིན་ནོ། །ལོ་ཙཱ་བ་འདིས་རྒྱ་གར་ཤར་ནུབ་གུང་གསུམ་དང་། ཁ་ཆེ་དང་བལ་པོ་ལ་
སོགས་པར་མཁས་གྲུབ་ཀྱི་བླ་མ་བདུན་ཅུ་རྩ་གཉིས་ཙམ་ལ་གསང་སྔགས་ཀྱི་ཆོས་མཐར་ཕྱིན་པར་གསན་ཅིང་
ཁོང་དུ་ཆུད་པར་མཛད། བོད་དུའང་ག་ཡ་དྷ་ར་ལ་རྒྱུད་འགྲེལ་པ་མང་པོ་གསན་ཅིང་བསྒྱུར། གསང་སྔགས་
ཆོས་རྣམ་དག་ཡིན་མ་ཡིན་ལེགས་པར་ཕྱེ་ནས་གཏན་ལ་ཕབ་པའོ། །
དེ་ནས་ཆོས་རྗེ་ས་སྐྱ་པ། །ཆེན་པོ་བཞུགས་པ་ཡན་ཆད་དུ། །ཆོས་ལོག་སྤྱོད་པ་ཉུང་ཞེས་ཐོས། །ཞེས་པ།
ས་ཆེན་ཀུན་དགའ་སྙིང་པོ་ཞེས་གྲགས་པ་དེ་ཉིད་ཀྱིས་དབུ་ཚད་དང་མངོན་པ་གོང་འོག་དང་ས་སྡེ་ལ་སོགས་པ་
ཕྱི་མཚན་ཉིད་ཀྱི་ཆོས་དང་གསང་སྔགས་ཀྱི་རྒྱུད་སྡེ་མ་ལུས་པ་གསན་ཅིང་ཐུགས་སུ་ཆུད་པར་མཛད། རྗེ་བཙུན་
བིརྺ་པ་ལ་ལམ་འབྲས་ལ་སོགས་པའི་གདམས་ངག་དང་རྒྱུད་སྡེ་དུ་མ་དངོས་སུ་གསན་ཅིང་གདུལ་བྱ་སྐལ་ལྡན་
རྣམས་ལ་བསྟན་ཏེ་དར་བར་མཛད་དོ། །བསྟན་པ་ཕྱི་དར་གྱི་དབུ་ཚུགས་ནས་འདིའི་བར་དུ་སྔར་ཆོས་ལོག་
བྱུང་བ་རྣམས་སུན་འབྱིན་པའི་མཁས་པ་རྣམས་རིམ་གྱིས་བྱོན་ཅིང་ཡང་ཡང་བསྟན་པའི་ཞུས་དག་མཛད་པ་
དང་། དམ་པའི་ཆོས་ཀྱི་ཁུར་ཆེན་པོ་བསྣམས་པས་ཆོས་མིན་སྤྱོད་པ་རྣམས་འགྲིབས་ཤིང་ཉུང་བར་གྱུར་ཏེ། ཕྱི་
མཚན་ཉིད་ཀྱི་ཐེག་པ་ལའང་མངོན་པ་གོང་འོག་དང་བྱམས་ཆོས་དང་དབུ་ཚད་ལ་སོགས་པའི་བཤད་བཀའ་
མདོ་སྨད་ན་ཡོད་པ་གྲུ་གུམ་ཡེ་ཤེས་རྒྱལ་མཚན་གྱི་མཁན་བུ་སེ་བཙུན་དབང་ཕྱུག་གཞོན་ནུ་ལ་གར་མི་ཡོན་ཏན་
གཡུང་དྲུང་དང་། ཁུ་སྟོན་བརྩོན་འགྲུས་གཡུང་དྲུང་དང་། རྔོག་ལེགས་པའི་ཤེས་རབ་དང་། འབྲོམ་རྒྱལ་བའི་
འབྱུང་གནས་ལ་སོགས་པས་གསན་ཅིང་། ཁུ་སྟོན་གྱི་སྐུ་ཚེའི་སྟོད་ལ་ར་ཁྲི་བཟང་འབར་དང་། རྒྱལ་བུ་ཚུལ་~447~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
འབར་དང་ལི་སྟོན་ཆོས་གྲགས་དང་། སྐུ་ཚེ་སྨད་ལ་བྲང་ཏི་དར་མ་སྙིང་པོ་དང་། ཀཽ་ཡེ་ཤེས་འབྱུང་གནས་ལ་
སོགས་པས་གསན་ཅིང་བཤད་པ་དར་བར་མཛད། བྲང་ཏི་ལ་རྔོག་ལོ་ཙཱ་བ་དང་མཉམ་པའི་ཕྲིན་ལས་བྱུང་།
ཁྱད་པར་མངོན་པ་འོག་མ་ནི་པཎྜི་ཏ་སྨྲྀ་ཏིས་ལྡན་སྨད་གླང་ཐང་སྒྲོན་མེར་མངོན་པ་མཛོད་གསུངས་པས་དེ་ནས་
རིམ་གྱིས་དར་བར་གྱུར། ཕར་ཕྱིན་ཇོ་བོ་རྗེ་ནས་བརྒྱུད་པ་ཁམས་སྟོན་གྱིས་བཤད་པའི་ལུགས་སུ་གྲགས་པ་
བྱུང་། སངས་རྒྱས་མྱ་ངན་ལས་འདས་ནས་ལོ་སུམ་སྟོང་ཉིས་བརྒྱ་དང་བརྒྱད་འདས་པའི་དུས་སུ་རྔོག་ཆོས་
སྐྱབས་དང་ཡུམ་དཔལ་ཆེན་པོ་ལ་རྔོག་ལོ་ཙཱ་བ་བློ་ལྡན་ཤེས་རབ་ལྕགས་མོ་ཕག་གི་ལོ་ལ་འཁྲུངས། དགུང་ལོ་
བཅུ་བདུན་བཞེས་ནས་རྒྱ་གར་དང་ཁ་ཆེ་དང་བལ་པོར་རིག་པའི་གནས་ལྔ་ལ་མཁས་པར་སྦྱངས་ཤིང་། དགུང་
ལོ་སུམ་ཅུ་རྩ་བཞི་ནས་གདུལ་བྱ་བསྐྱངས་པས་ཞང་ཚེ་སྤོངས་ཆོས་ཀྱི་བླ་མ་དང་། གྲོ་ལུང་པ་བློ་གྲོས་འབྱུང་
གནས་དང་། འབྲི་ཤེས་རབ་འབར་དང་། ཁྱུང་རིན་ཆེན་གྲགས་དང་། ཐུགས་སྲས་བཞིས་ཐོག་དྲངས་པའི་སློབ་
མ་མང་དུ་བྱུང་སྟེ་འཆད་ཉན་གྱི་བསྟན་པ་རྒྱས་པར་མཛད་དོ། །ཆོས་རྗེ་པཎྜི་ཏ་ཉིད་ཀྱིས་ཁ་ཆེ་པཎ་ཆེན་ཤཱཀྱ་
ཤྲཱིའི་སྤྱན་སྔར་རབ་བྱུང་བསྙེན་རྫོགས་མཛད་ནས་ཆོས་མང་དུ་གསན་ཅིང་ཚད་མ་རྣམ་འགྲེལ་རྨ་ལོ་དང་རྔོག་
ལོའི་འགྱུར་ལ་ཀུན་ལས་བཏུས་དང་། རྒྱན་དང་མཐུན་པར་འགྱུར་བཅོས་མཛད་དེ་བཤད་པ་དར་བར་མཛད་
དོ༑ ༑རྒྱ་བོད་ཀྱི་རྒྱལ་རབས་དང་། བསྟན་འཛིན་གྱི་སྐྱེས་བུ་བྱོན་པའི་ལོ་གྲངས་དང་། དུས་སྔ་ཕྱི་དང་གཏམ་
རྒྱུད་རྣམས་མི་འདྲ་བ་དུ་མ་འདུག་པས་གཅིག་ཏུ་ངེས་པར་ཡིད་བརྟན་བྱེད་པར་དཀའ་བར་སྣང་ངོ་། །ཇི་ཙམ་
ནུས་པའི་ཚིག་གི་དོན་ལ་བརྟགས་ནས་གཏན་ཚིགས་ཡི་གེ་ཁོ་བོས་བྲིས་པའང་ཡོད་པས་ཞིབ་ཏུ་དེར་བལྟ་བར་
བྱའོ། །
གཉིས་པ་ནི། ཕྱི་ནས་ཕག་མོའི་བྱིན་བརླབས་དང་། །སེམས་བསྐྱེད་རྨི་ལམ་མ་ལ་སོགས། །ཡི་དམ་
སྒོམ་པ་དཀྲོངས་བསྐྱེད་དང་། །དཀར་པོ་ཆིག་ཐུབ་ལ་སོགས་པ། །སངས་རྒྱས་བསྟན་དང་འགལ་བ་ཡི། །ཆོས་
ལོག་དུ་མ་དེང་སང་འཕེལ། །ཅེས་པ། སྙིགས་མ་ལྔ་བདོ་ཞིང་སངས་རྒྱས་ཀྱི་བསྟན་པའང་འགྲིབ་པའི་དུས་སུ་
གྱུར་པས་ས་ལོ་དང་དཔྱལ་ལོ་དང་ཁྲོ་ལོ་དང་ཆག་ལོ་ལ་སོགས་པ་གསང་སྔགས་ལ་མཁས་ཤིང་མཐའ་དྲུག་
ཚུལ་བཞི་ལ་སོགས་པའི་དགོངས་པ་མ་ནོར་བར་སྟོན་པའི་བླ་མ་མཁས་པ་དག་བདེ་བར་གཤེགས་པས་གསང་
སྔགས་ཀྱི་དབང་བསྐུར་ལ་རྡོ་རྗེ་ཕག་མོའི་རྗེས་གནང་རེ་ཙམ་བྱེད་པ་དང་། སེམས་བསྐྱེད་ཀྱི་ཆོ་ག་རྨི་ལམ་མ་
དང་། རྣལ་འབྱོར་བླ་མེད་ཀྱི་ཡི་དམ་ཏིང་ངེ་འཛིན་གསུམ་དང་། རྣལ་འབྱོར་བཞི་དང་། མངོན་བྱང་ལྔས་བསྐྱེད་
དགོས་པ་རྣམས་ལ་དཀྲོངས་བསྐྱེད་བྱེད་པ་དང་། ཐབས་ཤེས་ཟུང་འབྲེལ་མི་སྒོམ་པར་ནམ་མཁའ་ལྟ་བུའི་སྟོང་~448~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
རྐྱང་ལ་དཀར་པོ་གཅིག་ཐུབ་ཀྱི་མིང་བཏགས་ནས་ཉམས་སུ་ལེན་པ་དང་། སྡེ་སྣོད་འཆད་ཉན་བྱེད་པ་རྣམས་
ཀྱང་མདོ་རྒྱུད་དང་འགྲེལ་པ་དང་འགྲེལ་བཤད་རྣམ་པར་དག་པ་དང་བཤེས་གཉེན་མཁས་པ་ལས་རིམ་པར་
བརྒྱུད་པའི་ལེགས་བཤད་རྣམས་དོར་ནས་རང་རང་གི་རྣམ་པར་རྟོག་པ་ལས་གང་ཤར་བ་དེ་ཚད་མར་བྱས་ཏེ།
འཆད་ཉན་བྱེད་པ་ལ་སོགས་སངས་རྒྱས་ཀྱི་བསྟན་པའི་སྲོལ་བཟང་པོ་དང་འགལ་བའི་བཤད་སྒྲུབ་ཀྱི་ཆོས་
ལུགས་ལོག་པ་དེང་སང་ཡང་འཕེལ་བར་གྱུར་ཏོ། །དཔལ་ལྡན་ཨ་ཏི་ཤའི་ལམ་སྒྲོན་རང་འགྲེལ་དུ། །ཐུབ་པའི་
བསྟན་པ་གདམས་ངག་ཉམས་གྱུར་པའི། །སྟོན་པའི་དམ་ཆོས་རྣམ་པར་འཇིག་པ་ན། །དེང་སང་དུས་ཀྱི་བསྟན་
པ་འཇིག་པ་ནི། །སངས་རྒྱས་ཉིད་ཀྱི་སློབ་མ་མ་གཏོགས་པ། །ཕྱི་རོལ་པ་དང་ཐ་མལ་སྐྱེ་བོ་ཡིས། །ཐུབ་པའི་
བསྟན་པ་སུས་ཀྱང་འཇིག་མི་ནུས། །ཞེས་གསུངས་པ་ལྟར་རོ། །
གསུམ་པ་ནི། མཁས་རྣམས་འདི་ལ་མི་དགྱེས་ཀྱང་། །དུས་ཀྱི་ཤུགས་ཀྱི་བཟློག་མི་ནུས། །བླུན་པོ་
སྦྱངས་པ་ཆུང་བ་རྣམས། །འདི་འདྲ་སྤྱོད་པ་བདེན་མོད་ཀྱི། །མཁས་པར་སྦྱངས་པར་རློམ་པ་ཡང་། །རི་བོང་
ཅལ་བཞིན་འདི་ལ་སྤྱོད། །ཅེས་པ། སངས་རྒྱས་ཀྱི་བསྟན་པའི་ཁུར་ཆེན་པོ་ཁྱེར་བའི་བསྟན་འཛིན་མཁས་པ་
རྣམས་དམ་པའི་ཆོས་དང་མི་མཐུན་པའི་ཆོས་ལོག་ལ་མི་དགྱེས་ཀྱང་། བསྟན་པ་འཇིག་པའི་དུས་ངན་དང་ཉེ་
བའི་དབང་གིས་ཟློག་པར་མ་ནུས་པ་ཡིན་ཏེ། ཡང་དག་པའི་གདམས་ངག་བསྟན་པའི་སྣོད་དུ་མི་རུང་བའི་
སེམས་ཅན་རྣམས་རྫོགས་པའི་སངས་རྒྱས་ཀྱིས་ཀྱང་མཁྱེན་བཞིན་དུ་བཏང་སྙོམས་མཛད་པ་ཡིན་ནོ། །ཆོས་རྗེ་
ཉིད་ཀྱིས་ལྷ་སའི་བཅུ་གཅིག་ཞལ་གྱི་སྤྱན་སྔར། འགྲོ་བའི་ཕན་བདེ་འབྱུང་བའི་གནས། །བདེ་བར་གཤེགས་
པའི་བསྟན་པ་ཡང་། །མར་མེ་སྣུམ་ཟད་ཇི་བཞིན་དུ། །རིང་པོར་མི་ཐོགས་ནུབ་པར་འགྱུར། །སངས་རྒྱས་
བསྟན་པའི་སྲོག་འཛིན་པའི། །སྡེ་སྣོད་འཛིན་པ་ཕལ་ཆེར་འདས། །ད་ནི་ཐུབ་པའི་དགོངས་མིན་པའི། །ཆོས་
ལྟར་བཅོས་པ་དུ་མ་བྱུང་། །ཆོས་སྨྲ་རྣམས་ལ་ཇི་ལྟར་དགོངས། །བདག་གིས་བགྱི་བའང་ཇི་ལྟར་ལགས། །ཐུགས་
རྗེ་མངའ་བས་བཟུང་དུ་གསོལ། །ཅེས་ཐུགས་ཀྱིས་མ་བཟོད་པར་སྨྲེ་སྔགས་མཛད་པ་ཡིན་ནོ། །འོན་ཀྱང་སྡེ་
སྣོད་ལ་མ་སྦྱངས་པའི་གང་ཟག་བླུན་དད་ཅན་རྣམས་ནོར་བའི་ཆོས་ལ་འཇུག་པ་བདེན་ནའང་། མདོ་རྒྱུད་ལ་
ལེགས་པར་བསླབས་ཤིང་མཁས་པར་རློམ་པ་དག་གང་ཟག་དང་ཆོས་ལ་རིགས་པས་བརྟག་དཔྱད་མི་བྱེད་པར་
འཇུག་པ་ནི་ཤིན་ཏུ་མི་རིགས་སོ། །དཔེར་ན་སྔོན་གྱི་དུས་སུ་རི་ཁྲོད་ཀྱི་འཚེའུ་ཞིག་གི་འགྲམ་ན་ཤིང་བིལ་བའི་
སྡོང་པོ་ཞིག་ཡོད་དེ། རི་བོང་དྲུག་ཀྱང་དེར་ཆུ་འཐུང་པའི་ཚེ། བིལ་བའི་འབྲས་བུ་འཚེའུར་ལྷུང་བས་ཅལ་ཅེས་
པའི་སྒྲ་བྱུང་ངོ་། །རི་བོང་དྲུག་གིས་བྲོས་པས་ཝ་སྐྱེས་དང་འཕྲད་དེ་བྲོས་སོ། །རིམ་གྱིས་སྤྱང་ཀི་དང་དོམ་དང་~449~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གཟིག་དང་སྟག་དང་སེང་གེ་རྣམས་ཀྱང་བྲོས་སོ། །སེང་གེའི་རྒྱལ་པོ་རལ་པ་ཅན་ཞིག་གི་དྲུང་དུ་སླེབ་སྟེ། སེང་
གེ་རྣམས་ལ་རྒྱུ་མཚན་དྲིས་པས་སྟག་རྣམས་ཟེར་རོ། །ཞེས་པ་ནས་རིམ་གྱིས་རི་བོང་ལ་དྲིས་པས་འཚེའུར་བིལ་
བའི་འབྲས་བུ་ལྷུང་བའི་སྒྲ་ཅལ་ཟེར་བ་ལ་བྲེད་ནས་བྲོས་སོ། །བར་སྣང་གི་ལྷས། ཅལ་ལ་འབྲོག་པའི་རི་བོང་
དྲུག །རྐང་བཞི་མེད་པར་བྲོས་ལ་ལྟོས། །ཞེས་ཁྲེལ་བའི་ཚིགས་བཅད་སྨྲས་པ་ལྟར་རོ། །
བཞི་པ་ནི། འདི་ཡི་རིགས་ཅན་འཕེལ་གྱུར་ན། །སངས་རྒྱས་བསྟན་ལ་གནོད་མི་གནོད། །མཁས་པ་
རྣམས་ཀྱིས་དཔྱོད་ལ་སྨྲོས། །ཞེས་པ། དམ་པའི་ཆོས་དང་མི་མཐུན་པའི་ཆོས་འདྲ་མིན་རང་བཟོར་བཅོས་པ་
འཆད་པ་དང་། སྒོམ་པ་འདི་འདྲ་རིམས་ནད་བཞིན་དུ་འཕེལ་བར་གྱུར་ན། སངས་རྒྱས་ཀྱི་བསྟན་པ་ལ་ཕན་
གནོད་ཅིར་འགྱུར། ཟས་གཙང་སྲས་པོའི་རྗེས་སུ་ཞུགས་ཤིང་དེའི་ཆོས་ལུགས་ཀྱི་བཤད་སྒྲུབ་བྱེད་པའི་ཤེས་
ལྡན་རྣམས་ཀྱི་ཞིབ་མོར་དགོས་པ་ལ། ཐུབ་པའི་བསྟན་པ་འཇིག་པའི་རྒྱུར་གྱུར་ན་རང་རང་གི་བློ་གྲོས་ལ་ནུས་
པ་ཅི་ཡོད་པས་ལུང་དང་རིགས་པའི་སྒོ་ནས་སུན་འབྱིན་ཡང་དག་སྨྲོས་ཤིག །སངས་རྒྱས་ཀྱི་བསྟན་པ་ཡལ་
བར་དོར་ནས་གཞན་གྱི་ངོ་སྲུང་བ་ཙམ་གྱི་ཕྱིར་དེ་ལ་མཐུན་འགྱུར་བརྗོད་ཅིང་སྙན་པར་སྨྲ་བ་མི་རིགས་ཏེ།
བསྟན་པ་ལ་དད་པའི་ལྷ་རྣམས་ཀྱིས་འཁྲེལ་བར་འགྱུར་བའི་ཕྱིར། རྗེས་དྲན་དྲུག་ལྡན་དུ། ལྷ་རྗེས་སུ་དྲན་པ་
སྒོམ་པར་གསུང་པ་ནི་དེས་མ་འཁྲེལ་བར་བྱེད་པ་ཡིན་ནོ། །གསུམ་པ་ལ་བདུན་ཏེ། ཆོས་ལོག་ཚར་གཅོད་པ་
མཁས་པའི་རྣམ་ཐར་ཡིན་པར་བསྟན། བསྟན་འཛིན་བསྟན་པའི་བྱི་དོར་བྱ་བར་རིགས་པའི་སྒྲུབ་བྱེད། འཇིག་
རྟེན་ཕལ་པའི་ལས་ལ་རྟོག་དཔྱོད་བྱེད་པའི་དཔེ་དགོད། སྐྱེ་བ་གཏན་གྱི་བྱ་བ་ལེགས་པར་བརྟགས་ནས་བྱ་
བར་གདམས་པ། དེ་ཕྱིར་ཆོས་དང་བླ་མ་ལེགས་པར་བརྟག་དགོས་ཡིན་པར་བསྟན་པ། སྙིགས་མའི་སྤྱོད་ཚུལ་
རྣམས་ལ་ཤིན་ཏུ་ཁྲེལ་བར་བསྟན་པ། བསྟན་བཅོས་རྩོམ་པའི་ཀུན་སློང་དྲང་པོར་བརྗོད་པའི་བདེན་ཚིག་གོ། །
དང་པོ་ནི། གལ་ཏེ་འདི་འདྲའི་ཆོས་ལོག་གིས། །སངས་རྒྱས་བསྟན་ལ་མི་གནོད་ན། །མུ་སྟེགས་སོགས་
ཀྱི་ཆོས་ལོག་ཀྱང་། །སངས་རྒྱས་བསྟན་ལ་ཅི་སྟེ་གནོད། །ཆོས་ལོག་གཞན་གྱིས་གནོད་ན་ནི། །འདི་དག་གིས་
ཀྱང་མི་གནོད་དམ། །གནོད་ཀྱང་སུན་འབྱིན་མི་འཐད་ན། །མུ་སྟེགས་བྱེད་དང་ཉན་ཐོས་སོགས། །ཞེས་པ།
ཐེག་པ་ཆེ་ཆུང་དང་སྔགས་མཚན་ཉིད་ཀྱི་ཆོས་ལ་ལྟ་སྒོམ་སྤྱོད་འབྲས་ནོར་བ་དང་། གྲུབ་མཐའ་དང་ལག་ལེན་
འཆོལ་བ་དང་། རྒྱ་བོད་ཀྱི་ཡི་གེ་འདྲི་ཀློག་ཉམས་པའི་ཚུལ་གོང་དུ་སྨོས་པ་འདི་འདྲའི་ཆོས་ལོག་གིས་སངས་
རྒྱས་ཀྱི་བསྟན་པ་ལ་མི་གནོད་ཅིང་དགག་པར་མི་རིགས་ན། ཕྱི་རོལ་མུ་སྟེགས་ཀྱི་གྲུབ་མཐའ་འཛིན་པའི་རྟོག་
གེ་པ་དྲུག་དང་། རིག་བྱེད་བཞི་སྨྲ་བའི་རྗེས་སུ་སྒྲོག་པ་དྲུག་དང་། ཐར་པའི་ལམ་མ་ཡིན་པའི་ཏིང་ངེ་འཛིན་ནི་~450~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
སྒོམ་པའི་སྙོམས་འཇུག་པ་དྲུག་གི་ཆོས་རྣམས་སངས་རྒྱས་ཀྱི་བསྟན་པ་ལ་མི་གནོད་པར་གྱུར། དེ་འདོད་ན།
བཅོམ་ལྡན་འདས་ཉིད་ཀྱིས་རྗེས་སུ་སྒྲོགས་པ་བ་རྣམས་རིགས་པས་སུན་ཕྱུང་ཞིང་། སྙོམས་འཇུག་པའི་ལམ་
ལོག་པར་བསྟན་པའི་ཕྱིར། དཀའ་བ་ལོ་དྲུག་སྤྱད་པ་དང་། རྟོག་གེ་པ་འཁོར་བཅས་ཆོ་འཕྲུལ་ཆེན་པོ་བསྟན་ཏེ་
ཕམ་པར་མཛད་པ་ལ་སོགས་ཀྱང་མི་འཐད་པར་འགྱུར་རོ། །མུ་སྟེགས་ཀྱི་ལྟ་སྤྱོད་ནོར་བ་དམ་པའི་ཆོས་ལ་
གནོད་པས་དགག་པར་རིགས་ན། བོད་ཡུལ་གྱི་ཆོས་ལུགས་ནོར་བ་དེ་དག་གིས་ཀྱང་དམ་པའི་ཆོས་ལ་ཅིའི་
ཕྱིར་མི་གནོད། འོན་ཏེ་སངས་རྒྱས་ཀྱི་བསྟན་པ་ལ་གནོད་ཀྱང་སུན་འབྱིན་བྱེད་པ་མི་འཐད་ན། མུ་སྟེགས་བྱེད་
ཀྱི་ཆོས་ལུགས་དང་། ཉན་ཐོས་བྱེ་བྲག་སྨྲ་བའི་སྡེ་པས་ཐེག་པ་ཆེན་པོ་སངས་རྒྱས་ཀྱི་བཀའ་མ་ཡིན་པར་འདོད་
པའི་གྲུབ་མཐའ་ལ་སོགས་པ་འཁྲུལ་པ་མང་པོ་སུན་འབྱིན་པ་ཡང་མི་འཐད་པར་འགྱུར་རོ། །
འདི་དག་བསྟན་ལ་གནོད་པའི་ཕྱིར། །མཁས་རྣམས་སུན་འབྱིན་མཛད་ནས་ནི། །བསྟན་ལ་གནོད་པའི་
ཆོས་ལོག་ཀྱང་། །མཁས་པ་རྣམས་ཀྱིས་སུན་ཕྱུགས་ཤིག །ཅེས་པ། ཕྱི་ནང་གི་ལྟ་སྤྱོད་གྲུབ་མཐའ་ལོག་པ་དེ་
རྣམས་མ་བཀག་ན། སྐྱེ་དགུ་མང་པོ་ལོག་པའི་ལམ་དུ་འགྱུར་བ་དང་། སངས་རྒྱས་ཀྱི་བསྟན་པ་ལའང་ཆོས་
མིན་གྱི་འཁྲུལ་པ་འདྲེས་ན་ཆུད་ཟ་བའི་ཉམས་པ་བྱུང་བའི་ཕྱིར་དཔལ་ལྡན་ཆོས་ཀྱི་གྲགས་པ་ལ་སོགས་པས་
ཕྱི་ནང་གི་གྲུབ་མཐའ་ངན་པ་ཚར་བཅད་ཅིང་བསྟན་བཅོས་བརྩམས་པ་དང་། རྒྱལ་བ་བྱམས་པས་མདོ་སྡེ་རྒྱན་
གྱི་ཐོག་མར་ཉན་ཐོས་ཀྱི་འདོད་པ་སུན་ཕྱུང་ནས་ཐེག་པ་ཆེན་པོ་སངས་རྒྱས་ཀྱི་བཀའ་ཡིན་པར་སྒྲུབ་པའི་
རིགས་པ་རྣམ་དག་བཀོད་པ་དེ་ལྟར་རིགས་ན། སྔར་བསྟན་པའི་ཆོས་ལོག་དེ་རྣམས་ཀྱང་མ་བཀག་ན་གདུལ་
བྱ་ལམ་ལོག་ཏུ་འཁྲིད་པ་དང་། སངས་རྒྱས་ཀྱི་བསྟན་པ་ལ་ཆོས་ལོག་འདྲེས་པའི་ཉེས་པ་ཆེན་པོ་འབྱུང་བའི་
ཕྱིར། བོད་ཡུལ་གྱི་སེམས་ཅན་རྣམས་ལ་སྙིང་བརྩེ་བ་དང་། ཐུབ་པའི་བསྟན་པ་ཆུད་མི་ཟ་བའི་གཅེས་སྤྲས་བྱ་
བའི་ཕྱིར་ཁོ་བོས་ཀྱང་ཆོས་དང་མཐུན་པས་སུན་ཕྱུང་བ་ཡིན་ཅིང་། བསྟན་པ་འཛིན་པའི་སྐྱེས་བུ་མཁས་པ་
རྣམས་ཀྱིས་ཀྱང་ལུང་རིགས་རྣམ་དག་གིས་ཚར་ཆོད་ལ་སའི་སྟེང་དུ་མི་འཕེལ་བར་གྱིས་ཤིག །
གཉིས་པ་ནི། ཅི་སླད་ཅེ་ན་རྒྱལ་བ་ཡིས། །རིན་ཆེན་ཆོས་ཀྱང་དཀོན་ལ་ནི། །རྟག་ཏུ་འཚེ་བའང་མང་
ཞེས་གསུངས། །འདི་ལ་བསམས་ནས་མཁས་རྣམས་ཀྱིས། །རྟག་ཏུ་བསྟན་པའི་བྱི་དོར་བྱ། །ཞེས་པ། བསྟན་
འཛིན་རྣམས་ཀྱིས་ཆོས་ལོག་སུན་འབྱིན་དགོས་པའི་རྒྱུ་མཚན་ནི། མདོ་སྡུད་པར། རིན་ཆེན་ཆོས་ཀྱང་དཀོན་
ལ་རྟག་ཏུ་འཚེ་བའང་མང་། །ཐེག་པར་གསར་དུ་ཞུགས་པའི་སེམས་ཅན་བློ་ཆུང་བ། །གང་ཞིག་དཀོན་པའི་
རིན་ཆེན་འདི་ནི་མ་རྙེད་པར། །དེ་ལ་བར་ཆད་བྱ་ཕྱིར་བདུད་ནི་སྤྲོ་བར་འགྱུར། །ཞེས་གསུངས་པས་སངས་~451~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
རྒྱས་ཀྱི་བསྟན་པ་ལ་བར་དུ་གཅོད་པའི་འབྱུང་པོ་ཆོས་ལོག་སྟོན་པའི་གང་ཟག་གིས་རྒྱུད་ལ་ཞུགས་ནས་འཁོར་
མང་པོ་བསྡུས་ཏེ་འཕེལ་བར་བྱེད་པ་མང་པོ་སྙིགས་མའི་དུས་འདིར་འབྱུང་བས་སྐྱེས་བུ་དམ་པ་རྣམས་ཀྱིས་
སངས་རྒྱས་ཀྱི་བསྟན་པ་ལ་བསམས་ཏེ་ཆོས་མིན་སུན་འབྱིན་པ་དང་། དམ་པའི་ཆོས་འཆད་པ་ལ་སོགས་
བསྟན་པའི་བྱི་དོར་ལ་བརྩོན་པར་བྱ་དགོས་ཏེ། དཔེར་ན་ནོར་བུ་རིན་པོ་ཆེ་གཅེས་སྤྲས་དང་བྱི་དོར་མ་བྱས་ན་
དགོས་འདོད་མི་འབྱུང་བ་བཞིན་དུ་སངས་རྒྱས་ཀྱི་བསྟན་པ་རིན་པོ་ཆེ་ལའང་གཅེས་སྤྲས་དང་བྱི་དོར་མ་བྱས་
ན་འཇིག་རྟེན་པའི་ཕན་བདེ་མི་འབྱུང་བའི་ཕྱིར་རོ། །དེས་ན་དམ་པའི་ཆོས་རིན་པོ་ཆེ་ནི་ཤིན་ཏུ་གཅེས་པར་
བཟུང་སྟེ་མོས་གུས་རྒྱལ་མཚན་གྱི་རྩེ་མོ་ལ་བཏགས་ནས་ཆོས་བཞིན་སྤྱོད་པའི་མཆོད་པས་མཉེས་པར་བྱའོ། །
གསུམ་པ་ནི། ཉི་མ་གཅིག་གི་བཟའ་བཏུང་ལའང་། །བཟང་ངན་རྟོག་དཔྱོད་སྣ་ཚོགས་གཏོང་། །གོས་
དང་མཁར་ལྷན་ལ་སོགས་པའི། །བྱ་བ་གང་ལའང་ལེགས་ཉེས་དང་། །བཟང་ངན་མཁས་དང་མི་མཁས་
ཞེས། །བླང་དོར་རྟོག་དཔྱོད་སྣ་ཚོགས་བྱེད། །ཅེས་པ། ཉི་མ་གཅིག་ལོངས་སྤྱོད་པའི་བཟའ་བཏུང་སྦྱོར་བ་ལ་
རྒྱུ་བཟང་ངན་དང་སྦྱོར་ཚུལ་གྱི་ལག་ལེན་ལེགས་ཉེས་འཕྲོད་མི་འཕྲོད་ཞིབ་ཏུ་དཔྱོད་ཅིང་། གོས་བཟོ་བ་དང་
ཁང་པ་བརྩིགས་པ་ལ་སོགས་འཇིག་རྟེན་ཐ་མལ་པའི་བྱ་བ་རྩོམ་པའི་ཚེ་རྒྱུ་དང་བཀོད་པ་བཟོ་བོ་ལ་སོགས་
འོས་མི་འོས་ལེགས་མི་ལེགས་མཁས་མི་མཁས་ལ་འདོར་ལེན་དང་འདམ་ཁ་ལན་མང་པོ་བྱེད་པ་དང་།
རྟ་དང་ནོར་བུ་ལ་སོགས་པ། །ཅུང་ཟད་ཙམ་གྱི་ཉོ་ཚོང་ལའང་། །ཀུན་ལ་འདྲི་ཞིང་བརྟགས་ནས་དཔྱོད། །ཚེ་
འདིའི་བྱ་བ་ཅུང་ཟད་ལའང་། །འདི་འདྲའི་འབད་པ་བྱེད་པ་མཐོང་། །ཞེས་པ། རྟ་ཕྱུགས་དང་གསེར་གཡུ་ལ་
སོགས་འཇིག་རྟེན་པའི་ནོར་ཕལ་པ་ཙམ་གྱི་ཉོ་ཚོང་ལའང་འཐད་མི་འཐད་རང་གི་གྲོགས་དང་རྒན་ལ་གྲོས་
འདྲི་བ་དང་། རང་ཉིད་ཀྱང་རྟོག་དཔྱོད་མི་འདྲ་བ་མང་པོ་བྱེད་དེ། ཚེ་འདིའི་བྱ་བ་ཕལ་པ་དེ་ཙམ་ལའང་ལེགས་
པར་བརྟགས་ནས་འཇུག་པ་དང་། བབ་བཅོལ་དུ་བྱས་པའི་ནོར་བ་ལ་ཕྱིས་མི་འཇུག་པ་མཐོང་ན་བཞི་པ་ནི།
སྐྱེ་བ་གཏན་གྱི་ལེགས་ཉེས་ནི། །དམ་པའི་ཆོས་ལ་རག་ལས་ཀྱང་། །ཆོས་འདི་ཁྱི་ཡི་ཟས་
བཞིན་དུ། །བཟང་ངན་གང་དུའང་མི་དཔྱོད་པར། །གང་འཕྲད་དེ་ལ་གུས་པར་འཛིན། །ཞེས་པ། བླ་ན་མེད་
པའི་བྱང་ཆུབ་མ་ཐོབ་བར་གནས་སྐབས་ངན་འགྲོ་འགོག་ཅིང་བདེ་འགྲོ་ཐོབ་པ་དང་། རིགས་མཐོ་བ་ལ་
སོགས་མཐོ་རིས་ཀྱི་ཡོན་ཏན་བདུན་དང་། དད་པ་དང་ཚུལ་ཁྲིམས་ལ་སོགས་འཕགས་པའི་ནོར་བདུན་འབྱུང་
བ་དང་། ས་ལམ་གྱི་ཡོན་ཏན་གོང་ནས་གོང་དུ་འཕེལ་བ་རྣམས་བླང་དོར་ལེགས་པར་ཤེས་ནས་དམ་པའི་ཆོས་
སངས་རྒྱས་ཀྱི་གསུང་བཞིན་བྱེད་པ་ལ་རག་ལས་ཤིང་། དེ་ཡང་བླ་མ་མཚན་ཉིད་དང་ལྡན་པས་བསྟན་པ་ལ་~452~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
རག་ལས་པས་ལེགས་པར་བརྟགས་ནས་སྒྲུབ་པར་རིགས་ཤིང་། ཁྱི་བཀྲེས་པའི་མདུན་དུ་ཁ་ཟས་བྱུང་བ་
བཟའ་རུང་མི་རུང་མི་དཔྱོད་པར་ཟ་བ་ལྟར་ཆོས་དང་བླ་མ་གང་འཕྲད་པ་བསྟེན་ཅིང་ཉམས་སུ་ལེན་པར་བྱེད་
པ་ཁྱི་ལྟ་བུ་ནི་ཤིན་ཏུ་བླུན་པའོ། །
ལྔ་པ་ནི། ཉིན་གཅིག་གིས་ནི་སྐྱེལ་མའམ། །ཚེ་གཅིག་གིས་ནི་ཉེ་འབྲེལ་ལའང་། །འབད་དེ་བརྟགས་
ནས་ལེན་པ་མཐོང་། །དེང་ནས་བརྩམས་ཏེ་རྫོགས་པ་ཡི། །སངས་རྒྱས་མ་ཐོབ་བར་གྱི་དོན། །བླ་མ་མཆོག་ལ་
རག་ལས་མོད། །འོན་ཀྱང་རྟོག་དཔྱོད་མི་བྱེད་པར། །ཚོང་འདུས་ངན་པའི་ཟོང་བཞིན་དུ། །སུ་འཕྲད་རྣམས་ལ་
ལེན་པ་མཐོང་། །ཞེས་པ། འཇིགས་པར་འགྲོ་བའི་ལམ་གྱི་སྐྱེལ་མ་ཐུབ་མི་ཐུབ་དང་། གཉན་སྡེབ་པའི་ཉེ་
འབྲེལ་ལ་རིགས་རུས་དང་ལོངས་སྤྱོད་ལ་སོགས་པ་རུང་མི་རུང་ཞིབ་ཏུ་བརྟགས་ནས་ལག་ཏུ་ལེན་པ་མཐོང་སྟེ།
གནས་སྐབས་དང་མཐར་ཐུག་གི་དོན་གཉིས་འབྱུང་བ་བླ་མ་ལ་རག་ལས་ཀྱང་། མཚན་ཉིད་དང་ལྡན་མི་ལྡན།
བསྟེན་དུ་རུང་མི་རུང་མི་སྤྱོད་པར་རྒྱལ་ཁྲིམས་མེད་པའི་ཚོང་འདུས་ཀྱི་ཟོང་ནོར་བུ་བརྫུན་མ་དང་གསེར་དངུལ་
མ་ཡིན་པ་ལ་ཟོག་ཚོང་བྱས་ནས་སླུ་བ་བཞིན་དུ་བླ་མ་ངན་པས་བླུན་པོ་བསླུས་ཏེ། ཆོས་ལ་ཟོག་ཚོང་བྱས་པས་
ཆོས་ལོག་སྟོན་པའི་རིགས་སུ་དང་འཕྲད་པ་དེ་ལས་ཞུས་ནས་ཉམས་སུ་ལེན་པ་མཐོང་ངོ་། །
དྲུག་པ་ནི། ཀྱེ་མ་སྙིགས་མའི་དུས་འདི་འཚར། །འབད་མི་དགོས་པར་འབད་པ་བྱེད། །འབད་དགོས་
ཆོས་དང་བླ་མ་ནི། །ཅི་ཡང་རུང་བས་ཚིམ་པར་སྣང་། །ཞེས་པ། གོང་དུ་སྨོས་པའི་ཚུལ་དེ་དག་གཟིགས་ནས་
ཐུགས་བརྩེ་བས་མ་བཟོད་པར་ཀྱེ་མ་ཞེས་གསུངས་ཏེ། དུས་དང་སེམས་ཅན་དང་ཚེ་དང་ཉོན་མོངས་པ་དང་ལྟ་
བའི་སྙིགས་མ་ལྔ་བདོ་བ་རྩོད་པའི་དུས་ཀྱི་མཐའ་མ་འདིར་འཚར་ཆེ་སྟེ། སྙིང་པོ་མེད་པའི་བྱ་བ་འབད་པ་བྱེད་
མི་དགོས་པ་ལ་ཚ་གྲང་དང་ངལ་དུབ་ཁྱད་དུ་བསད་པའི་རྩོལ་བ་ཆེན་པོ་བྱེད་ཅིང་། འབད་རྩོལ་དང་རྟོག་དཔྱོད་
ཆེན་པོས་བརྟགས་ཤིང་སྒྲུབ་དགོས་པའི་ཆོས་དང་བླ་མ་ལ་ཅི་རུང་རུང་གིས་ཚིམ་ཞིང་བསྟེན་པར་སྣང་ངོ་། །བདུན་
པ་ལ་གསུམ། བདེན་ཚིག་བརྗོད་པ་དངོས། མ་གོ་བའི་ལོག་རྟོག་བསལ་ཚུལ། ཆོས་དང་མཐུན་པའི་རྣམ་ཐར་
བཟུང་ཚུལ་ལོ། །
དང་པོ་ནི། བདག་ནི་སེམས་ཅན་ཀུན་ལ་བྱམས། །གང་ཟག་ཀུན་ལ་བདག་མི་སྨོད། །རྒྱ་ལ་མཉམ་
པར་མ་བཞག་པས། །སྨོད་པ་སྲིད་ནའང་སྡིག་དེ་བཤགས། །ཞེས་པ། ས་སྐྱ་པཎྜི་ཏ་ཁྱེད་ཀྱི་བསྟན་བཅོས་འདི་
གང་ཟག་གཞན་ཆོས་ཟབ་མོ་བསྟན་ནས་འགྲོ་དོན་རྒྱ་ཆེན་པོ་བྱེད་པ་ལ་ཕྲག་དོག་དང་། རང་ལུགས་ཞེན་པས་
སྐྱོང་བ་དང་། གཞན་ལུགས་སྡང་བས་སྐྱོང་བའི་ཕྱིར་དུ་བརྩམས་པ་མ་ཡིན་ནམ་ཞེ་ན། དེ་ལྟ་བུའི་ཀུན་སློང་ངན་~453~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
པ་དམ་པའི་ཆོས་དང་འགལ་ཅིང་འཕགས་པའི་ཐུགས་ཀྱིས་འཁྲེལ་བ་ནི་ནམ་ཡང་མེད་དེ། སྤྱིར་སེམས་ཅན་ལ་
ཕན་པར་འདོད་པའི་བྱམས་པ་དང་། ཁྱད་པར་དམ་པའི་ཆོས་བྱེད་པར་འདོད་པའི་གང་ཟག་ཆོས་ལོག་དང་
འཕྲད་པ་དག་ལ་ལམ་ཕྱིན་ཅི་མ་ལོག་པར་སྟོན་པ་འདོད་པའི་ལྷག་བསམ་བཟང་པོ་དང་། སངས་རྒྱས་ཀུན་
རྒྱལ་བ་སྲས་བཅས་ཀྱི་ཐུགས་རྗེའི་ཡུལ་ཕན་བདེ་སྒྲུབ་པར་བྱེད་པའི་ཞིང་བླ་ན་མེད་པ་ཡིན་པར་ཤེས་པས་ཐ་
ན་གྲོག་སྦུར་ཙམ་ལའང་མི་སྨོད་ཅིང་བརྙས་པར་མི་བྱེད་དོ། །གལ་ཏེ་དྲན་པས་མ་ཟིན་པར་སྒོ་གསུམ་གྱིས་མ་
གུས་པ་དང་སྨོད་པའི་ཚིག་སྨྲས་པ་སྲིད་ན་བཤགས་པར་བགྱིའོ། །བཟོད་པར་མཛོད་ཅིག །འཕགས་པ་ཞི་བ་
ལྷས། གང་དག་བདེ་བས་ཐུབ་རྣམས་དགྱེས་འགྱུར་ཅིང་། །གང་ལ་གནོད་ན་མི་དགྱེས་འབྱུང་འགྱུར་བ། །དེ་
དག་དགའ་བས་ཐུབ་པ་ཀུན་དགྱེས་ཤིང་། །དེ་ལ་གནོད་བྱས་ཐུབ་ལ་གནོད་པ་བྱས། །ཞེས་པ་དང་། དེ་བས་
བདག་གིས་འགྲོ་ལ་གནོད་བྱས་པས། །ཐུགས་རྗེ་ཆེ་ཀུན་མི་དགྱེས་གྱུར་པ་གང་། །སྡིག་དེ་དེ་རིང་སོ་སོར་
བཤགས་བགྱི་ཡིས། །མི་དགྱེས་གང་ལགས་དེ་ཐུབ་བཟོད་པར་གསོལ། །ཅེས་གསུངས་པ་ལྟར་རོ། །
གཉིས་པ་ལ་བརྒྱད། དྲང་པོ་སྨོད་ན་རང་གི་བློ་སྐྱོན་ཡིན་པར་བཤད་པ། །མཁས་པས་ལྟ་སྤྱོད་ལོག་པ་
བཅོམ་པའི་ཚུལ། །ཐུབ་པས་བདུད་དང་མུ་སྟེགས་ཕམ་པའི་ཚུལ། །ལོང་ཁྲིད་རྣམས་ཀྱིས་མིག་མེད་འཁྲིད་པའི་
ཚུལ། །སྨན་པ་མཁས་པས་ནད་པ་གསོ་བའི་ཚུལ། །བསྟན་པའི་བྱ་བ་དེ་དང་མཚུངས་པའི་ཚུལ། །ཕན་བདེའི་
དམ་པའི་ཆོས་ལས་འབྱུང་བའི་ཚུལ། །དཔའ་བོས་ཀུན་མཁྱེན་བསྔགས་པའི་ལུང་དང་སྦྱར་བའོ། །
དང་པོ་ནི། དམ་ཆོས་འཁྲུལ་དང་མ་འཁྲུལ་བ། །སྐྱེ་བ་གཏན་གྱི་གྲོགས་ཡིན་པས། །འདི་ཡི་ལེགས་
ཉེས་སྤྱོད་པ་ལ། །སྡང་ཞེ་སྨྲ་ན་རང་སྐྱོན་ཡིན། །ཞེས་པ། བསྟན་པའི་བྱ་བ་སྒྲུབ་པའི་ཚིག་དོན་ལ་ནོར་བ་ཡོད་
མེད་ལེགས་པར་དཔྱད་ནས་མ་ནོར་བའི་གཞུང་འཛུགས་ཤིང་། ནོར་བ་སུན་འབྱིན་པ་འདི། གདུལ་བྱ་རྣམས་
ཀྱི་སྐྱེ་བ་གཏན་གྱི་མདུན་གྲོས་ཡིན་པས། ཉེས་པ་སུན་དབྱུང་བ་ལ་ཞེ་སྡང་ནས་སྨྲས་སོ་ཞེས་ཟེར་ན་རང་གི་བློ་
སྐྱོན་ཡིན་པར་གོ་བར་གྱིས་ཤིག །
གཉིས་པ་ནི། ཀླུ་སྒྲུབ་དང་ནི་དབྱིག་གཉེན་དང་། །ཕྱོགས་ཀྱི་གླང་པོ་ཆོས་གྲགས་སོགས། །མཁས་པ་
ཀུན་གྱི་རང་བཞིན་གྱིས། །ཆོས་ལོག་ཐམས་ཅད་སུན་ཕྱུང་བ། །དེ་ལའང་སྡང་ཞེས་ཟེར་རམ་ཅི། །ཞེས་པ།
འཕགས་པ་ཀླུ་སྒྲུབ་ཀྱིས་བདེན་པའི་དངོས་པོ་འདོད་པ་དགག་པའི་ཕྱིར་རིག་པའི་ཚོགས་བརྩམས་པ་དང་།
མཁས་མཆོག་དབྱིག་གཉེན་གྱིས་ཕྱི་རོལ་པ་དང་བྱེ་བྲག་ཏུ་སྨྲ་བའི་གྲུབ་མཐའ་ནོར་བ་སུན་ཕྱུང་བ་དང་། རིག་
པའི་དབང་ཕྱུག་ཕྱོགས་གླང་དང་ཆོས་གྲགས་ཀྱིས་ཕྱི་ནང་གི་གྲུབ་མཐའ་ངན་པ་ཚར་བཅད་ཅིང་། བསྟན་~454~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
བཅོས་མཛད་པ་ལ་སོགས་བསྟན་འཛིན་མཁས་པ་རྣམས་ཀྱིས་རང་བཞིན་གྱི་ལྟ་སྤྱོད་ཕྱིན་ཅི་ལོག་ཏུ་སུན་ཕྱུང་
ནས་སངས་རྒྱས་ཀྱི་བསྟན་པ་ཡང་དག་པར་བསྲུངས་པ་དེ་ཡང་ཕ་རོལ་ལ་ཞེ་སྡང་བས་བྱས་སོ་ཞེས་བསྐུར་པ་
འདེབས་སམ།
གསུམ་པ་ནི། རྫོགས་པའི་སངས་རྒྱས་ཀུན་གྱི་ཀྱང་། །བདུད་དང་མུ་སྟེགས་སུན་ཕྱུང་བ། །དེ་ཡང་ཕྲག་
དོག་ཉིད་འགྱུར་རམ། །ཞེས་པ། ཐུབ་པ་ཆེན་པོས་བདུད་སྡིག་ཅན་འཁོར་དང་བཅས་པ་བྱམས་པའི་ཏིང་ངེ་
འཛིན་དང་ཆོ་འཕྲུལ་གྱིས་བཏུལ་ཅིང་། བདུད་ཀྱི་འཁོར་མང་པོ་རྫོགས་པའི་བྱང་ཆུབ་ལས་ཕྱིར་མི་ལྡོག་པར་
མཛད་པ་དང་། འོད་སྲུངས་རྫོགས་བྱེད་ལ་སོགས་པ་མུ་སྟེགས་ཀྱི་སྟོན་པ་ཆེན་པོར་རློམ་པ་རྣམས་སྐྱེ་དགུའི་
ཚོགས་མང་པོ་འདུས་པའི་དབུས་སུ་དམའ་ཕབ་ཅིང་། དེའི་ཕྱོགས་ཀྱི་འགྲོ་བ་མང་པོ་ཡང་དག་པའི་ལམ་ལ་
བཀོད་ནས་དད་པར་བྱས་པ་དེའང་ཕྲག་དོག་གིས་བྱས་པ་ཡིན་ནམ་ལེགས་པར་སོམས་ཤིག །
བཞི་པ་ནི། མཁས་རྣམས་བླུན་པོའི་ལོང་ཁྲིད་ཡིན། །ནོར་བའི་ཆོས་དང་མ་ནོར་བའི། །ལོང་ཁྲིད་
ལེགས་པར་བཤད་པ་ལ། །སྡང་ཞེས་སྨྲ་ན་ད་སླན་ཆད། །སངས་རྒྱས་བསྟན་པ་ཇི་ལྟར་བསྲུང་། །ལོང་ཁྲིད་
རྣམས་ཀྱི་ལོང་བ་ལ། །གཡང་ས་བཀག་ཅིང་བཟང་པོ་རུ། །འཁྲིད་པའང་ཕྲག་དོག་ཡིན་ནམ་ཅི། །འོ་ན་ལོང་བ་
ཇི་ལྟར་དཀྲི། །ཞེས་པ། ཆོས་རྣམས་ཀྱི་རང་དང་སྤྱིའི་མཚན་ཉིད་ལ་ཕྱིན་ཅི་མ་ལོག་པར་ལྟ་བའི་བློ་གྲོས་ཀྱི་
མིག་རྣམ་པར་དག་པ་དང་ལྡན་པའི་མཁས་པ་རྣམས་ཀྱིས་མཐོ་རིས་དང་ཐར་པའི་ལམ་དུ་འཇུག་པར་འདོད་
ཀྱང་། ལམ་དང་ལམ་མ་ཡིན་པ་མི་ཤེས་པའི་ལོང་བ་རྣམས་ཡང་དག་པའི་ལམ་དུ་འཁྲིད་པའི་ཕྱིར་ལམ་ལོག་པ་
ལས་ཕྱིར་ཟློག་པ་དེ་ཡང་ལོང་བ་ལ་ཞེ་སྡང་བ་ཡིན་ནམ། དེ་ལྟར་ཡིན་ན་སངས་རྒྱས་ཀྱི་བསྟན་པ་བསྲུང་བའི་
བྱ་བ་ཇི་ལྟར་བྱེད། ལོང་བ་རྣམས་གཡང་སར་འགྲོ་བ་ཕྱིར་བཟློག་པ་ཉེས་པ་ཡིན་ན་མིག་བུས་ལོང་བ་ཇི་ལྟར་
དཀྲི། གཡང་སར་མཆོང་བ་ཡིན་ན་ལོང་ཁྲིད་ཀྱིས་དགོས་པ་ཅི་ཡོད་སོམས་ཤིག །
ལྔ་པ་ནི། ནད་པ་ལ་ནི་གནོད་པ་ཡི། །ཁ་ཟས་སྤོངས་ཤིག་ཕན་པ་བསྟེན། །དེ་སྐད་སྨན་པས་སྨྲས་ན་
ཡང་། །སྡང་དང་ཕྲག་དོག་འགྱུར་ན་ནི། །འོ་ན་ནད་པ་ཇི་ལྟར་གསོ། །ཞེས་པ། སྨན་པ་མཁས་པས་ནད་པ་ཟ་
བར་འདོད་པའི་བཟའ་བཏུང་འགོག་ཅིང་། ནད་འཇོམས་པའི་སྨན་རོ་མི་ཞིམ་པ་མི་འདོད་བཞིན་དུ་སྟེར་བ་དང་།
སྡུག་བསྔལ་ཅུང་ཟད་བསྐྱེད་པའི་གཏར་སྲེག་གིས་དཔྱད་བྱེད་པའང་ཕྲག་དོག་དང་ཞེ་སྡང་གིས་བྱས་སམ་ཞེས་
ཟེར་རམ། འོ་ན་སྨན་པ་མཁས་པས་ཇི་ལྟར་བྱ་བ་ཡང་སོམས་ཤིག །
དྲུག་པ་ནི། ཆོས་ལོག་པ་དང་མ་ལོག་པའི། །རྣམ་པར་དབྱེ་བ་བྱས་པ་ལ། །སྡང་དང་ཕྲག་དོག་ཡིན་~455~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཟེར་ན། །འོ་ན་འཁོར་བའི་རྒྱ་མཚོ་ལས། །སེམས་ཅན་རྣམས་ནི་ཇི་ལྟར་བསྒྲལ། །ཅེས་པ། བསྟན་འཛིན་
མཁས་པས་ཆོས་ནོར་མ་ནོར་གཏན་ལ་ཕབ་ནས་ལུང་རིགས་རྣམ་དག་གིས་ནོར་པ་སུན་ཕྱུང་བ་ལ་ཞེ་སྡང་དང་
ཕྲག་དོག་གིས་བྱས་སོ་ཞེས་སྒྲོགས་ན། རྒྱལ་བ་སྲས་བཅས་ཀྱིས་གདུལ་བྱ་འཁོར་བའི་རྒྱ་མཚོ་ལས་བསྒྲལ་
བའི་རྗེས་སུ་ཞུགས་ནས་སེམས་ཅན་འཁོར་བ་ལས་བསྒྲལ་བའི་སྤྱོད་པ་ལའང་ཇི་ལྟར་བསླབ་པར་བྱ་གཞན་
དོན་བྱེད་ཚུལ་ནི་ལམ་ལོག་པ་ལས་སྐྱབས་དེ་མ་ནོར་བ་ལ་འགོད་པ་ཡིན་པའི་ཕྱིར་རོ། །
བདུན་པ་ནི། སངས་རྒྱས་འཇིག་རྟེན་བྱོན་པ་དང་། །མཁས་རྣམས་བཤད་པ་བྱེད་པ་ལ། །འབྲས་བུ་
རྣམ་གསུམ་འབྱུང་བ་འདི། །སངས་རྒྱས་བསྟན་པའི་སྤྱི་ལུགས་ཡིན། །ཞེས་པ། རྫོགས་པའི་སངས་རྒྱས་དང་
རྒྱལ་སྲས་འཕགས་པ་གདུལ་བྱའི་དོན་དུ་རྒྱལ་རིགས་ལ་སོགས་པར་འཁྲུངས་པ་དང་། བསྟན་འཛིན་གྱི་སྐྱེས་
བུ་མཁས་པས་ཆོས་དང་ཆོས་མ་ཡིན་པ་རྣམས་པར་ཕྱེ་ནས་སྐྱེ་བོ་མང་པོ་འདུས་པའི་དབུས་སུ་ལེགས་པར་
བཤད་པ་ལ་ནི། ཆོས་ལོག་སུན་ཕྱུང་ནས་ནུབ་པར་འགྱུར་བ་དང་། ནག་པོའི་ཕྱོགས་ཀྱི་བདུད་སྡིག་ཅན་ཡིད་
ཁོང་དུ་ཆུད་དེ་སྤ་ཀོང་བར་འགྱུར་བ་དང་། དཀར་པོའི་ཕྱོགས་ཀྱི་ལྷ་རྣམས་དང་མཁས་པ་རྣམས་དགའ་བ་
བསྐྱེད་པ་སྟེ། ཕན་ཡོན་རྣམ་པ་གསུམ་འབྱུང་བ་འདི་སངས་རྒྱས་ཀྱི་བསྟན་པ་སྤྱིའི་ལུགས་རྟེན་འབྲེལ་གྱི་ཆེ་བ་
ཡིན་ནོ། །
བརྒྱད་པ་ལ་གཉིས། བདུད་བཅོམ་ནས་ལྷ་མི་དབུགས་ཕྱུང་ཚུལ། དེ་ལས་ལོག་པ་སངས་རྒྱས་ཀྱི་
བསྟན་པ་ལ་གནོད་ཚུལ་ལོ། །དང་པོ་ནི། མ་ཁོལ་གྱིས་ཀྱང་འདི་སྐད་གསུངས། །དཔའ་བོ་ཁྱོད་ཀྱི་བསྟན་
པ་ནི། །མུ་སྟེགས་ཐམས་ཅད་སྐྲག་མཛད་ཅིང་། །བདུད་ནི་སེམས་ཁོང་ཆུད་མཛད་ལ། །ལྷ་དང་མི་རྣམས་
དབུགས་ཀྱང་འབྱིན། །ཞེས་གསུངས་ཞེས་པ། བདུད་བཞི་གཡུལ་ལས་རྣམ་པར་རྒྱལ་བའི་དཔའ་བོ་སངས་
རྒྱས་ཀྱི་བསྟན་པ་ལུང་དང་རྟོགས་པའི་བདག་ཉིད་ཅན་གྱི་ཚར་གཅོད་དང་རྗེས་སུ་འཛིན་པའི་མཛད་པ་ནི། མུ་
སྟེགས་བྱེད་ལ་གཅེར་བུ་པ་བདེན་སྨྲ་ལྟ་བུ་རྒྱལ་སྲས་འཕགས་པ་གདུལ་བྱའི་སྣང་ངོར་མུ་སྟེགས་ཀྱི་སྟོན་པའི་
ཚུལ་བཟུང་ནས་དེའི་རིགས་ཅན་གྱི་གདུལ་བྱ་བསམ་གྱིས་མི་ཁྱབ་པ་ཡང་དག་པའི་ལམ་དུ་འཁྲིད་པ་དང་།
ཐུབ་པའི་སྐུ་སྐྱེ་བ་སྔ་མར་མུ་སྟེགས་ཀྱི་དྲང་སྲོང་རྔ་བོང་དུ་འཁྲུངས་ཏེ། ཉི་ཟླ་གཟའ་སྐར་ལ་སོགས་འཇིག་རྟེན་
པའི་དོན་མཛད་པ་དང་། དྲང་སྲོང་སྔོ་སངས་སུ་འཁྲུངས་ནས་ཕྱི་རོལ་པའི་དྲང་སྲོང་མངོན་ཤེས་ཀྱིས་ང་རྒྱལ་དུ་
བྱེད་པ་བཏུལ་བ་དང་། གནས་གཙང་མའི་ལྷས་མུ་སྟེགས་ཀྱི་དྲང་སྲོང་དུ་སྤྲུལ་ནས་མ་འོངས་བའི་དུས་སུ་
ཤཱཀྱའི་རིགས་ཟས་གཙང་གི་སྲས་དོན་གྲུབ་ཅེས་བྱ་བ་ཤེས་བྱ་ཐམས་ཅད་མཁྱེན་པ་འབྱུང་བར་འགྱུར་རོ། །ཞེས་~456~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མཛད་པ་བཅུ་གཉིས་གསལ་བར་སྟོན་པའི་རིག་བྱེད་བསྟན་པ་ལྟ་བུ་སྤྲུལ་པའི་མུ་སྟེགས་བྱེད་མ་གཏོགས་པ་ལྟ་
སྤྱོད་ལོག་པ་དག་སྐྲག་པ་དང་། བདུད་སྡིག་ཅན་རང་གནས་སུ་མྱ་ངན་བྱེད་ཅིང་། འཁོར་རྣམས་ཀྱི་གླུ་དབྱངས་
དང་སིལ་སྙན་དཀྲོལ་བའི་ཚེ། སྒྲ་མ་བྱེད་ཅེས་ཟེར་ཅིང་ཡི་མུག་པར་གྱུར་པ་དང་། དཀར་ཕྱོགས་ཀྱི་ལྷ་རྣམས་
མེ་ཏོག་གི་ཆར་འབེབས་ཤིང་ཨ་ལ་ལ་ཞེས་ག་ཞའི་སྒྲ་སྒྲོག་པ་དང་། འཁོར་རྣམ་བཞི་ལ་སོགས་པ་མི་རྣམས་
དགའ་བས་དབུགས་ཕྱིན་པའི་རྗེས་འཛིན་གྱི་ཕྲིན་ལས་མངའ་བར་སློབ་དཔོན་དཔའ་བོའི་བསྟོད་པ་བརྒྱ་ལྔ་
བཅུ་པ་ལས་གསུངས་པ་ལྟར་རོ། །
དེང་སང་འདི་ན་ཡང་། མཁས་པ་རྣམས་ཀྱིས་ཆོས་བཤད་ན། །ཆོས་ལོག་སྤྱོད་པ་ཕམ་བྱེད་ཅིང་། །བདུད་
རིགས་ཐམས་ཅད་ཡི་མུག་འགྱུར། །མཁས་པ་ཐམས་ཅད་དགའ་བར་བྱེད། །འདི་འདྲས་བསྟན་པ་འཛིན་ནུས་
འགྱུར། །ཞེས་པ། བོད་ཡུལ་འདིར་ཡང་དམ་པའི་ཆོས་མ་ནོར་བར་བཤད་ཅིང་། ནོར་པ་སུན་ཕྱུང་བས་བསྟན་
པ་བཤིག་པའི་སྐྱེ་བོ་ངན་པ་རྣམས་ཕམ་པར་བྱེད་པ་དང་། ནག་པོའི་ཕྱོགས་ཀྱི་འབྱུང་པོ་སྐྱེ་བོ་ངན་པའི་རྒྱུད་
བྱིན་གྱིས་རློབ་པ་རྣམས་ཡི་མུག་པར་འགྱུར་བ་དང་། དཀར་ཕྱོགས་ཀྱི་ལྷ་དང་མཁས་པ་རྣམས་དགའ་བར་བྱེད་
པའི་རྣམ་ཐར་བཟང་པོ་འདི་ལྟ་བུས་ཐུབ་པའི་བསྟན་པ་འཛིན་སྐྱོང་སྤེལ་བར་བྱེད་པ་ཡིན་ནོ། །
གཉིས་པ་ནི། འདི་ལས་བཟློག་པ་བྱུང་འགྱུར་ན། །བསྟན་ལ་གནོད་པར་ཤེས་པར་གྱིས། །ཞེས་པ།
བསྟན་པ་འཛིན་ཚུལ་འདི་ལས་ཕྱིར་ལོག་ནས་ཆོས་ལྡན་སུན་ཕྱུང་ཞིང་ཆོས་མིན་འཕེལ་བར་འགྱུར་ན་ཕན་ཡོན་
གསུམ་ཡང་མི་འབྱུང་བར་ཆོས་བཞིན་བྱེད་པ་ཕམ་པ་དང་། ནག་པོའི་ཕྱོགས་ཀྱི་འབྱུང་པོ་ཡིད་བདེ་བ་དང་།
དཀར་ཕྱོགས་ཀྱི་ལྷ་དང་མཁས་པ་རྣམས་ཁོང་དུ་ཆུད་པར་འགྱུར་ཏེ། འཛམ་བུ་གླིང་གི་བསྟན་པ་ཉམས་པའི་
ཚུལ་དང་རབ་ཏུ་བྱུང་བའི་སྤྱོད་ཚུལ་མ་རུངས་པ་མཐོང་ནས་རྒྱལ་པོ་ཆེན་པོ་བཞི་གདོང་རི་རབ་ལ་ནང་དུ་
ཕྱོགས་ཏེ། ཤཱཀྱ་སེང་གེ་ཞེས་མཚན་ནས་འབོད་ཅིང་སྨྲེ་སྔགས་འདོན་པ་དང་མཆི་མ་འབྱིན་པར་འགྱུར་ཅིང་ལྷ་
མ་ཡིན་རྣམས་གཟེངས་སྟོད་དེ་ལྷ་རྣམས་ཀྱི་གནས་སུ་འོངས་ནས་མཐོ་འཚམས་པར་བྱེད་དོ། །ཞེས་གསུངས་
པའི་ཕྱིར་རོ། །གསུམ་པ་ལ་ལྔ། སངས་རྒྱས་ཀྱི་བསྟན་པ་ལ་གཅེས་སྤྲས་ཇི་ལྟར་བྱས་ཚུལ། ལྷག་བསམ་བཟང་
པོས་བསྟན་བཅོས་རྣམ་དག་བརྩམས་ཚུལ། འཕགས་པའི་ཡུལ་དུ་ནོར་བ་གཞན་གྱིས་བཀག་ཚུལ། བོད་ཡུལ་
དུ་འཁྲུལ་པ་གསར་དུ་བྱུང་བ་བཀག་ཚུལ། གསང་སྔགས་ཟབ་མོ་གསང་དགོས་ཡིན་པས་སྦས་ཚུལ་ལོ། །
དང་པོ་ནི། བདག་ཀྱང་རྡོ་རྗེ་ཕག་མོ་ཡི། །བྱིན་བརླབས་ཙམ་རེ་བྱས་པ་ལ། །དཀར་པོ་གཅིག་ཐུབ་
བསྟན་ནས་ཀྱང་། །མྱོང་བ་ཅུང་ཟད་སྐྱེས་པ་ལ། །མཐོང་ལམ་དུ་ནི་ངོ་སྤྲད་ནས། །རྩོལ་སྒྲུབ་མེད་པའི་དོན་~457~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
བསྟན་ན། །འཚོགས་པའང་འདི་བས་མང་བ་འདུ། །ལོངས་སྤྱོད་འབུལ་བའང་མང་བར་འགྱུར། །ཅེས་པ། ས་
སྐྱ་པཎྜི་ཏ་བདག་གིས་ཀྱང་ཆོས་སྒོ་འབྱེད་པ་ལ་ཕག་མོའི་བྱིན་བརླབས་རེ་ཙམ་བྱས་ནས་ཐབས་སྙིང་རྗེ་ཆེན་པོ་
དང་ལས་རྒྱུ་འབྲས་གཏང་སྙོམས་སུ་བཞག་སྟེ་མན་ངག་སྟོང་རྐྱང་བསྟན་ནས་སྣང་བ་འགགས་པའི་སེམས་ཀྱི་
འཆར་སྒོ་གཟུགས་མེད་ཀྱི་སྙོམས་འཇུག་དང་འདྲ་བའི་མྱོང་བ་སྐྱེས་པ་ལ་ཐེག་པ་ཆེན་པོའི་མཐོང་ལམ་ཐོབ་
པར་ངོ་སྤྲོད་ནས་ལུས་ངག་གི་ཆོས་སྤྱོད་བྱེད་རྒྱུ་མེད་པའི་སྤྱོད་ལམ་བསྟན་ན་འཁོར་ཀྱང་ཤིན་ཏུ་མང་པོ་འདུས་
ཤིང་། ཟང་ཟིང་ལོངས་སྤྱོད་ཀྱི་འབུལ་བའང་རྒྱ་ཆེན་པོ་འབྱུང་བར་ཤེས་སོ། །
བླུན་པོ་རྣམས་ཀྱི་བསམ་པ་ལ། །སངས་རྒྱས་ལྟ་བུར་མོས་པ་སྐྱེ། །ཆོས་ཀྱི་གནད་རྣམས་མི་ཤེས་པའི། །སྡེ་
སྣོད་འཛིན་པར་རློམ་པ་ཡང་། །དེ་ལ་ལྷག་པར་དད་པར་འགྱུར། །བདག་གིས་ལེགས་པར་གོ་མོད་ཀྱིས། །འཁོར་
དང་ཟང་ཟིང་སྒྲུབ་པའི་ཕྱིར། །བདག་གིས་སེམས་ཅན་བསྡུས་པ་མིན། །ཞེས་པ། གཞུང་ལུགས་ལ་ཐོག་མ་
ནས་མ་སྦྱངས་པའི་བླུན་པོ་ཆོས་དད་ཆེ་བ་རྣམས་དང་། སྡེ་སྣོད་ལ་ཡུན་རིང་དུ་སྦྱངས་ཀྱང་བདེན་པ་གཉིས་ཀྱི་
རང་བཞིན་ལེགས་པར་མ་གོ་བའི་མཁས་པར་རློམ་པ་དག་ཁོ་བོས་ཆོས་ཀྱི་རྣམ་གྲངས་སྣ་ཚོགས་པ་བསྡུས་ནས་
བཤད་ན། ཀུན་མཁྱེན་སངས་རྒྱས་དངོས་ཡིན་ནོ་ཞེས་དད་པ་ལྷག་པར་སྐྱེས་ཏེ་སྙན་གྲགས་དང་། རྙེད་བཀུར་
བཤེས་གཉེན་གཞན་ལས་ཆེས་ལྷག་པར་འབྱུང་བར་ཤེས་སོ། །འོན་ཀྱང་སངས་རྒྱས་ཀྱི་བསྟན་པ་ལ་མ་
བསམས་པར་སྐྱེ་བ་ཕྱི་མའི་ལས་ཀྱི་རྣམ་སྨིན་ཀྱང་ཁྱད་དུ་བསད་དེ་ཚེ་འདིའི་འཁོར་དང་ཟང་ཟིང་མང་དུ་སྒྲུབ་
པའི་ཕྱིར་སློབ་མ་བསྡུས་ཆོས་བསྟན་པ་མ་ཡིན་ནོ། །
གཉིས་པ་ནི། འོན་ཀྱང་སངས་རྒྱས་བསྟན་པ་ལ། །ཕན་པར་བསམས་ནས་བཤད་པ་ཡིན། །སངས་
རྒྱས་བསྟན་པ་བཞིན་བསྒྲུབས་ན། །སངས་རྒྱས་བསྟན་ལ་ཕན་པར་བསམས། །ཞེས་པ། བསོད་ནམས་ཐམས་
ཅད་བསྡུས་པའི་ཏིང་ངེ་འཛིན་ལས། རིགས་ཀྱི་བུ་བྱང་ཆུབ་སེམས་དཔའ་གང་བྱང་ཆུབ་ཏུ་སེམས་བསྐྱེད་ནས་
བྱང་ཆུབ་སེམས་དཔར་དམ་བཅས་ཏེ། བདག་སངས་རྒྱས་སུ་གྱུར་ཅིག་ཅེས་སྨྲས་ལ། དེ་ཡང་ཐོས་པས་འཚོལ་
བ་ལ་ཡོངས་སུ་མི་བརྩོན་ན། སེམས་ཅན་ཐམས་ཅད་ཤེས་རབ་འཆལ་པར་བྱ་བ་ལ་ཞུགས་པ་ཡིན་ནོ། །རིགས་
ཀྱི་བུ་གང་གི་ཚེ་བྱང་ཆུབ་སེམས་དཔའ་ཆེན་པོ་ཐོས་པ་ཚོལ་བ་ལ་ཡོངས་སུ་བརྩོན་པར་བྱེད་ན་དེས་ནི་སེམས་
ཅན་ཐམས་ཅད་ཀྱི་ཤེས་རབ་ཡོངས་སུ་རྫོགས་པར་བྱ་བའི་ཕྱིར་ཉེ་བར་བསྟན་པ་ཡིན་ནོ། །ཞེས་པ་དང་། བྱང་
ཆུབ་སེམས་དཔའི་སོ་སོར་ཐར་པའི་ཆོས་བཞི་སྒྲུབ་པར། བདུད་ལས་ཐམས་ཅད་ཤེས་པར་འདོད་པས་བརྩོན་
འགྲུས་བརྩམ་པར་བྱ། ཚིག་གཙོ་བོར་བཟུང་བར་མི་བྱ། མཁས་པའི་བྱ་བ་ཤེས་པར་བྱ། འཇིག་རྟེན་ཐམས་~458~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཅད་ལ་གྲགས་པའི་བྱ་བ་ཡང་ཤེས་པར་བྱའོ། །ཞེས་པ་དང་། དེ་ལ་དམ་པའི་ཆོས་ཤེས་པ་གང་ཞེ་ན། གང་དེ་
རྣམས་ཚུལ་བཞིན་སྒྲུབ་པར་བྱེད་ཀྱི་ལོག་པར་མི་སྒྲུབ་པ་ཡིན་ཏེ། སྦྱིན་པ་དང་དུལ་བ་དང་ཡང་དག་པར་སྡོམ་
པ་ནི་ཆོས་ཤེས་པ་ཞེས་བྱའོ། །ཞེས་པ་ལྟར་ཐུབ་པའི་བསྟན་པ་དམ་པའི་ཆོས་ཡུན་རིང་དུ་གནས་པ་དང་རྒྱས་
པར་བྱ་བའི་ཕྱིར་སྡེ་སྣོད་བཤད་ཅིང་། བསྟན་བཅོས་འདི་ཡང་དགོས་པ་དེ་སྒྲུབ་པའི་ཕྱིར་བརྩམས་པ་ཡིན་
ནོ༑ ༑སངས་རྒྱས་ཀྱི་བསྟན་པ་ཡུན་རིང་དུ་གནས་པ་ནི། བསྟན་འཛིན་གྱི་སྐྱེས་བུ་བཤད་ཅིང་སྒྲུབ་བཞིན་དུ་
བྱེད་པ་ལ་རག་ལས་ཤིང་། དེ་ཡང་བཤད་བྱའི་ཆོས་ལ་རག་ལས་པར་བསམས་སོ། །དེའི་ཕྱིར་འཕགས་པ་ཞི་
བ་ལྷས་ཀྱང་། འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་
དང་བཀུར་བསྟི་དང་། །བཅས་ཏེ་ཡུན་རིངས་གནས་གྱུར་ཅིག །ཅེས་གསུངས་སོ། །
གསུམ་པ་ནི། མུ་སྟེགས་བྱེད་དང་ཉན་ཐོས་དང་། །ཐེག་པ་ཆེན་པོ་འགའ་ཞིག་ལའང་། །འཁྲུལ་པ་ཡོད་
མོད་མཁས་རྣམས་ཀྱིས། །སུན་ཕྱུང་ཕྱིར་ན་འདིར་མ་བསྟན། །ཞེས་པ། མུ་སྟེགས་རྟོག་གེ་སྡེ་ལྔ་དང་། བསམ་
གཏན་པ་གསང་བ་དང་། དེ་གཉིས་སུ་མ་འདུས་པའི་ངེས་བརྗོད་དང་། སྲིང་སྲུང་དང་། མཆོད་སྦྱིན་དང་།
གཟའ་སྐར་མི་དཔྱད་སྨྲ་བ་ལ་སོགས་པ་དང་། ཉན་ཐོས་རྡུལ་ཕྲན་བདེན་པར་འདོད་པ་དང་། དུས་གསུམ་རྫས་
སུ་གྲུབ་པ་དང་། ལྡན་མིན་འདུ་བྱེད་རྫས་གྲུབ་ཀྱི་བེམ་པོ་ཁས་ལེན་པ་དང་། སེམས་ཙམ་པ་གཉིས་མེད་ཀྱི་རང་
རིག་བདེན་པར་འདོད་པ་དང་། དབུ་མ་པ་ལའང་གཅིག་དང་དུ་བྲལ་ལ་སོགས་པའི་གཏན་ཚིགས་ཀྱི་ཀུན་
རྫོབ་སྣང་ཙམ་འགོག་པ་དང་། སངས་རྒྱས་ལ་ཡེ་ཤེས་མེད་པ་ལ་སོགས་འཁྲུལ་པ་དུ་མ་ཡོད་མོད་ཀྱི་དེ་དག་
འཕགས་པའི་ཡུལ་དུ་བསྟན་པའི་གསལ་བྱེད་དུ་འབྱུང་བར་ཐུབ་པའི་དབང་པོ་ཉིད་ཀྱིས་ལུང་བསྟན་པའི་
མཁས་གྲུབ་རྒྱན་དྲུག་ལ་སོགས་པའི་བསྟན་བཅོས་རྣམས་སུ་གྲུབ་མཐའི་རིམ་པ་དང་ཐེག་པའི་མཐོ་དམན་དང་
འཚམ་པར་སུན་ཕྱུང་ཞིང་ནོར་བའི་རང་ལུགས་གསལ་བར་བཀོད་ཟིན་པས། སྔོན་ཆད་མ་བྱུང་བ་ཡང་འདིར་
བརྗོད་མིན། །ཞེས་གསུངས་པ་ལྟར་བསྟན་བཅོས་འདིར་མ་བཀོད་དོ། །
བཞི་པ་ནི། དེང་སང་གངས་རིའི་ཁྲོད་འདི་ན། །རིགས་པས་སྒྲུབ་པར་མི་ནུས་ཤིང་། །སངས་རྒྱས་
བསྟན་དང་འགལ་བ་ཡི། །འཁྲུལ་པ་གསར་པ་དུ་མ་བྱུང་། །རྡོ་རྗེ་ཐེག་པའི་གནད་འཕྱུགས་པས། །རྒྱུད་སྡེ་
རྣམས་དང་གྲུབ་ཐོབ་ཀྱི། །དགོངས་པ་རྣམས་དང་འགལ་བའི་གནད། །དཔག་མེད་ཡོད་མེད་གསང་སྔགས་
ཉིད། །ཡིན་ཕྱིར་ཁོ་བོས་གཞན་དུ་བཤད། །ཅེས་པ། ཁ་བ་ཅན་གྱི་ཡུལ་ལྗོངས་འདི་ན་མངོན་སུམ་དང་རྗེས་
དཔག་གི་རིགས་པས་མ་གྲུབ་ཅིང་། སངས་རྒྱས་ཀྱི་བསྟན་པ་དང་མདོ་རྒྱུད་རྣམ་དག་དང་འགལ་བའི་གྲུབ་~459~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མཐའ་ནོར་བ་དང་། ལྟ་སྤྱོད་འཁྲུལ་པ་རང་བཟོར་སྦྱར་བ་མང་དུ་འབྱུང་ཞིང་། ཁྱད་པར་གསང་སྔགས་ཀྱི་
དབང་དང་རིམ་གཉིས་ཀྱི་གནད་འགག་རྒྱུད་སྡེ་བཞི་དང་གྲུབ་ཐོབ་ཀྱི་དགོངས་པ་དང་མི་མཐུན་པ་བརྗོད་ཀྱིས་
མི་ལང་བ་བྱུང་བ་རྣམས་ཞིབ་ཏུ་སྨོས་ནས་ལུང་རིགས་ཀྱིས་སུན་འབྱིན་པར་རིགས་མོད་ཀྱི། འོན་ཀྱང་དབང་
དང་ལམ་དང་འབྲས་བུའི་ངོས་འཛིན་གསལ་བར་སྨྲས་ན་སྣོད་མིན་ལ་གསང་བ་བསྒྲག་པར་མི་བྱའོ། །ཞེས་རྡོ་
རྗེ་འཆང་གིས་བཀག་པ་ལ་སྤྱད་པའི་ལྟུང་བར་འགྱུར་པའི་ཕྱིར་འདིར་མ་བཀོད་ལ། དགའ་བ་བཞི་དང་འཕོ་བ་
བཅུ་དྲུག་དང་དབང་བཞི་པའི་ཡེ་ཤེས་ཕྱག་རྒྱ་ཆེན་པོ་ལ་སོགས་པའི་ངོས་འཛིན་གཞན་དུ་བསྟན་པ་ལས་ཤེས་
པར་བྱའོ། །
ལྔ་པ་ནི། འདི་ནི་ཀུན་ལ་བཤད་རུང་བའི། །འཁྲུལ་པ་རགས་རིམ་ཅི་རིགས་པ། །འཕེལ་ན་བསྟན་ལ་
གནོད་མཐོང་ནས། །ཆེ་ལོངས་ཙམ་ཞིག་བཤད་པ་ཡིན། །ཞེས་པ། བསྟན་བཅོས་འདིར་ནི་གསང་སྔགས་ཀྱི་
སྦས་པའི་ཚུལ་དང་། མཐར་ཐུག་པའི་ཚུལ་དང་། ལྡེམ་དགོངས་དང་། སྒྲ་ཇི་བཞིན་མ་ཡིན་པ་དང་། ངེས་པའི་
དོན་ལ་ལོག་པར་རྟོག་ཚུལ་སུན་ཕྱུང་ནས་ཤིན་ཏུ་གསལ་བར་བཀོད་ན། སྣོད་ལྡན་གྱི་གདུལ་བྱ་འགའ་ཞིག་ལ་
ཕན་པ་སྲིད་མོད་ཀྱི་ཕལ་ཆེར་ཕ་རོལ་ཏུ་ཕྱིན་པའི་ལུགས་ཀྱི་བདེན་པ་གཉིས་ཟུང་འཇུག་ཙམ་ཡང་བསྟན་པའི་
སྣོད་དུ་མི་རུང་ན། རྡོ་རྗེ་ཐེག་པའི་གསང་ཆེན་ཟབ་མོའི་སྣོད་དུ་རུང་བ་ལྟ་ཅི་སྨོས། ཁོ་བོས་ཟབ་མོའི་ཆོས་ལ་
སེར་སྣའི་དབང་གིས་དཔེ་འཁྱུད་བྱས་པ་ནི་མ་ཡིན་ནོ། །སྔགས་དང་ཕ་རོལ་ཏུ་ཕྱིན་པའི་ཐེག་པ་ལ་ལོག་པར་
རྟོག་པའི་བཤད་སྒྲུབ་འཕེལ་ན་ཐུབ་པའི་བསྟན་པ་ལ་གནོད་པར་མཐོང་ནས་སྒྲ་དོན་ནོར་བའི་ཆ་སུན་འབྱིན་
པའི་བཤད་པ་ཀུན་གྱི་ཐོས་སུ་རུང་བ་ཆེ་ལོང་ཙམ་བཀོད་པ་ཡིན་ནོ། །
གསུམ་པ་ནི། ད་དུང་འཁྲུལ་བའི་རྣམ་བཞག་ནི། །སྐྱོན་ཅན་དཔག་མེད་སྣང་ན་ཡང་། །གཞུང་མངས་
དོགས་པས་རེ་ཤིག་བཞག །གལ་ཏེ་ལུང་དང་རིགས་པའི་གནད། །ཤེས་པའི་བློ་ལྡན་རྣམས་ཀྱིས་དེ། །ལེགས་
པར་སྤྱོད་ལ་དགག་སྒྲུབ་གྱིས། །ཞེས་པ། ཐུབ་པའི་བསྟན་པ་ལ་ནོར་བར་དཔྱོད་པ་བསྟན་བཅོས་འདིར་དགག་
པ་དེ་ཙམ་དུ་མ་ཟད་ཀྱིས། ཚིག་དོན་ལ་འཁྲུལ་བའི་སྐྱོན་ཆགས་པ་མང་པོ་སྐྱེ་བོ་འདུས་པའི་དབུས་སུ་གསལ་
བར་སྨོས་ནས་ལུང་རིགས་ཀྱིས་དགག་པར་འོས་པ་འདུག་ནའང་། བསྟན་བཅོས་ཀྱི་གཞུང་ཡི་གེ་མང་ན་བློ་
གྲོས་ཆུང་བ་དག་སྐྲག་པར་འགྱུར་བས་མ་བཀོད་དོ། །ཕྱིན་ཆད་བཀའ་བསྟན་བཅོས་རྣམ་པར་དག་པའི་ལུང་
དང་། རིག་པ་བཞིའི་གནད་མ་ནོར་བར་ཤེས་པའི་བློ་ལྡན་རྣམས་ཀྱིས་ཀུན་མཁྱེན་གྱི་གསུང་དང་མཐུན་མི་
མཐུན། མཐོ་རིས་དང་ཐར་པའི་ལམ་ཡིན་མ་ཡིན་ལེགས་པར་དཔྱོད་ལ་ནོར་བ་དགག་པ་དང་། མ་ནོར་བ་སྒྲུབ་~460~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པ་སངས་རྒྱས་ཀྱི་བསྟན་པ་འཛིན་པའི་བྱ་བ་ཡིན་པས་ལེགས་པར་བསྒྲུབས་ཤིག །
སངས་རྒྱས་བསྟན་དང་འཕྲད་དཀའ་ཞིང་། །དལ་བ་འབྱོར་པའང་རྙེད་དཀའ་བས། །མཁས་པ་རྣམས་
ཀྱིས་ལེགས་རྟོགས་ལ། །གཟུ་བོར་གནས་པའི་བློ་ཡི་དཔྱོད། །ཅེས་པ། དེའི་རྒྱུ་མཚན། འཇིག་རྟེན་སངས་རྒྱས་
འབྱུང་བའང་རྒྱ་ལམ་སྟེ། །མི་ཡི་ལུས་ནི་ཚེགས་ཀྱིས་རྙེད་པ་མིན། །ཀྱཻ་མ་དད་པ་དང་ནི་ཆོས་ལྡན་པ། །འདི་འདྲ་
བསྐལ་པ་བརྒྱར་ཡང་རྙེད་པར་དཀའ། །ཞེས་གསུངས་པ་བཞིན་སངས་རྒྱས་ཀྱི་བསྟན་པ་དང་མཇལ་བ་ལ་
སོགས་རང་གཞན་གྱི་འབྱོར་པ་བཅུ་དང་། ངན་སོང་ལས་ཐར་པ་ལ་སོགས་དལ་བ་བརྒྱད་དང་ལྡན་པའི་མི་
ལུས་ཤིན་ཏུ་རྙེད་པར་དཀའ་བའི་ཕྱིར་དང་། དམ་པའི་ཆོས་འཛིན་པ་རྒྱལ་བ་སྲས་བཅས་ལ་བླ་ན་མེད་པའི་
མཆོད་པས་མཉེས་པར་བྱས་པའི་ཕྱིར་དང་། རྒྱལ་སྲས་ཀྱི་སྨོན་ལམ་ཆེན་པོ་ཇི་སྙེད་པ་ཐམས་ཅད་དམ་པའི་
ཆོས་ཡོངས་སུ་འཛིན་པའི་ནང་དུ་འདུས་པར་གསུངས་པའི་ཕྱིར། གཽ་ཏ་མའི་བསྟན་པ་ལ་ཞུགས་ཤིང་དེའི་
གསུང་རབ་ལ་བསླབས་པའི་སྐྱེས་བུ་དམ་པ་རྣམས་ཀྱིས་སོ་སོར་རྟོག་པའི་བློ་གྲོས་ཕྱོགས་སུ་མ་ལྷུང་བའི་དྲང་
པོས་དཔྱོད་ལ་བསྟན་པའི་བྱི་དོར་ཡང་དག་པ་མཛོད་ཅིག །ཅེས་པས་མ་འོངས་པའི་བསྟན་འཛིན་རྣམས་ལ་
གདམས་ཤིང་བསྐུལ་བའོ།།  །།
བསྟན་བཅོས་འདིའི་བརྗོད་བྱའི་གཙོ་བོ་སྡོམ་པ་གསུམ་ངེས་འབྱུང་གི་ཚུལ་ཁྲིམས་ཡིན་པས་རྒྱུའི་ཀུན་
སློང་ལ་ངེས་འབྱུང་གི་བསམ་པ་བསྐྱེད་དགོས་ཏེ། འཁོར་བའི་ཉེས་དམིགས་ཤེས་ནས་སྤོང་བ་དང་། ཐར་པའི་
ཕན་ཡོན་ཤེས་ནས་ཐོབ་པར་འདོད་པ་ནི་སོ་སོར་ཐར་པའི་སྡོམ་པའི་ཀུན་སློང་བཟང་པོ་ཡིན་ལ། དེ་ཉིད་གཞན་
དོན་དུ་རྫོགས་པའི་སངས་རྒྱས་སྒྲུབ་འདོད་དང་འབྲེལ་ན་ཐེག་ཆེན་གྱི་སྡོམ་པའི་ཀུན་སློང་རྣམ་དག་ཡིན་ནོ། །དེས་
ཀུན་ནས་བསླངས་ཏེ་ཐོབ་པའི་སོ་སོར་ཐར་པ་ནི། རྟེན་སྐྱབས་འགྲོ་སེམས་བསྐྱེད་དང་། སྡོམ་པ་རང་གི་ངོ་བོ་
དུས་ཇི་སྲིད་འཚོ་བའི་བར་དུ་ཡིན་ནོ། །རྡུལ་ཕྲན་འདུས་པའི་གཟུགས་ཀྱི་ཕུང་པོ་དང་ལུས་ངག་གི་ལས་ཡིན་
ཅིང་། ཡིད་ཀྱི་ལས་མ་ཡིན་པ་དང་། ཡང་། འདུ་བྱེད་སེམས་པ་ཡིད་ལས་སུ་འདོད་པ་ནི་ཉན་ཐོས་ཀྱི་གྲུབ་
མཐའི་དྲི་མ་ཡིན་པས་ཁས་བླངས་ནང་འགལ་དང་དོན་ལ་མི་གནས་པའི་སྐྱོན་ཡོད་དོ། །མདོ་སྡེ་པ་ཡན་ཆད་
ཡིད་ཀྱི་ལས་དགེ་སྡིག་དངོས་ཡིན་ཅིང་། དེས་ཀུན་ནས་བླང་བའི་ལུས་ངག་གི་ལས་བཏགས་པ་བ་ཡིན་ཏེ།
ལས་སྒྲུབ་པའི་རིགས་པར། སེམས་པ་ཁོ་ན་ལུས་ལས་ཡིན་ན། རྣམ་པར་གཡེངས་བ་དང་། སེམས་མེད་པའི་
གནས་སྐབས་སུ་སྡོམ་པ་དང་སྡོམ་པ་མ་ཡིན་པ་ལ་སོགས་པ་ཇི་ལྟར་བལྟ་བར་བྱ་ཞེ་ན། སེམས་པའི་ཁྱད་པར་
གྱི་བག་ཆགས་གཏོང་བར་བྱེད་པའི་རྒྱུས་མ་བཅོམ་པས་ཡོད་དོ། །ཁྱད་པར་ཅེས་སྨོས་པས་སྡོམ་པ་དང་སྡོམ་པ་~461~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
མ་ཡིན་པའི་རྣམ་པར་རིགས་བྱེད་དང་རིག་བྱེད་མ་ཡིན་པར་བཏག་པ་ཀུན་ནས་སློང་བའི་སེམས་པ་ཁྱད་པར་
དུ་བྱ་བའི་དོན་གྱི་ཕྱིར་རོ། །ཞེས་པ་དང་། ཡང་དག་པར་བླངས་པའི་སེམས་པ་རྒྱུན་ཆགས་པ་དང་བཅས་པ་ནི་
སྡོམ་པ་ཞེས་བསྟན་པ་ཡིན་ནོ། །ཞེས་མངོན་པ་བྱེ་བྲག་ཏུ་བཤད་པ་ལས་བྱུང་བ་དང་། སྤྱོད་འཇུག་ཏུ། སྤོང་
བའི་སེམས་ནི་ཐོབ་པ་ལས། །ཚུལ་ཁྲིམས་ཕ་རོལ་ཡིན་པར་བཤད། །ཅེས་པ་སྡོམ་པ་སྤོང་སེམས་རྒྱུན་ཆགས་
དེ་ཉིད་འཇོམས་བྱེད་ཀྱི་ཉེས་པས་མ་བཅོས་པའི་ཚུལ་ཁྲིམས་ཡིན་ནོ། །སྔར་ཉན་ཐོས་ཀྱི་བསམ་པས་བླངས་
པའི་སོ་ཐར་དེ་ཕྱིས་གཞན་དོན་དུ་སངས་རྒྱས་ཐོབ་པའི་ཕྱིར་མ་ཉམས་པར་བསྲུངས་ན་བྱང་ཆུབ་སེམས་དཔའི་
སོ་སོར་ཐར་པའི་ཚུལ་ཁྲིམས་ཀྱི་གོ་ཆོད་མོད་ཀྱི། འོན་ཀྱང་ཚེ་འཕོས་ནས་གཏོང་བ་ནི་སོ་ཐར་གྱི་ཚུལ་ཁྲིམས་
སྤྱིའི་རྣམ་བཞག་ཡིན་ལ། ཐེག་ཆེན་གྱི་སོ་ཐར་ལ་དམིགས་གསལ་མ་གསུངས་པའི་ཕྱིར་རོ། །བྱང་ཆུབ་སེམས་
དཔའི་སོ་ཐར་ལ། ཐོག་མར་ལེན་པའི་ཆོ་ག་དང་། སྲུང་ཚུལ་དང་། སྡོམ་པ་གཏོང་བའི་ཚུལ་ཁྲིམས་ལ་སོགས་
པ་དོན་བདུན་མདོ་སྡེ་དགོངས་འགྲེལ་དུ་གསུངས་ཀྱང་རེ་རེ་ནས་གསལ་བར་མ་བྱུང་ངོ་། །འཕགས་པ་ཐོགས་
མེད་ཀྱིས། བྱང་སེམས་སྡོམ་པ་དང་པོར་སྐྱེ་བའི་བསྟེན་སོ་ཐར་གྱི་སྡོམ་ལྡན་དགོས་པར་གསུངས་ཀྱང་། ཕྱིས་
གནས་པའི་རྟེན་དུ་དགོས་པར་མ་ངེས། ཚེ་འཕོས་ནས་སྐྱེ་བ་གཞན་དུ་སྡོམ་པ་དང་ལྡན་པར་གསལ་པོར་
གསུངས་པའི་ཕྱིར་རོ། །འཕགས་པ་ཞི་བ་ལྷས། རྩ་ལྟུང་བྱུང་ན་ཉེས་པ་བཤགས་པའི་ཆོ་ག་གསུངས་ནས་སྡོམ་
པ་སླར་ལེན་དགོས་པར་གསུངས་པ་མི་འདུག་མོད། འོན་ཀྱང་འཕགས་པ་ཐོགས་མེད་བཞེད་པ་བཞིན་རྩ་ལྟུང་
བྱུང་ན་སྤྱོད་འཇུག་ཏུ་སྨོན་འཇུག་གི་ཆོ་གའི་ཚིག་གསུངས་པ་བཞིན་བླངས་ན་སྡོམ་པ་བླངས་པར་འགྱུར་བས་
བླ་མའམ་རྒྱལ་བ་སྲས་བཅས་ཀྱི་དྲུང་དུ་སླར་ཡང་ལེན་པ་འཐད་པར་གསུངས་སོ། །དེ་ཡང་རྡོ་རྗེ་ཐེག་པའི་རྩ་
ལྟུང་བྱུང་ན་ཕྱིས་སྡོམ་པ་ལེན་དགོས་པར་གསུངས་པས་ཚུལ་འདྲ་བར་མངོན་ནོ། །སོ་སོར་ཐར་པའི་སྤང་བྱ་ནི་
ངན་འགྲོར་སྐྱེ་བའི་རྒྱུ་ཉོན་མོངས་པས་ཀུན་ནས་བསླང་བའི་མི་དགེ་བ་དང་། དེ་དང་དགག་བྱ་རིགས་མཐུན་
པའི་བཅས་པའི་ཉེས་པ་རྣམས་ཆུ་ལོན་ལྟར་འགོག་པ་ཡིན་ཅིང་། སྡོམ་པ་ཡང་འདོད་ཁམས་ཀྱིས་བསྡུས་པའི་
ལས་དགེ་བ་ཡིན་ནོ། །བྱང་སེམས་སྡོམ་པའི་སྤང་བྱ་ཐེག་ཆེན་སེམས་བསྐྱེད་དང་འགལ་བའི་བསམ་པ་དང་།
དེས་ཀུན་ནས་བསླང་བའི་ལུས་ངག་གི་བྱ་བ་ཐམས་ཅད་དགེ་བར་སྣང་ཡང་སྤང་དགོས་ཏེ། གསང་བ་བསམ་
གྱིས་མི་ཁྱབ་པར། ཉན་ཐོས་ཀྱི་ཐེག་པའི་ཉམས་སུ་བླང་བྱ་དགེ་བ་རྣམས། བྱང་ཆུབ་སེམས་དཔའི་དོར་བྱ་མི་
དགེ་བར་གསུངས་ཤིང་། ཡེ་ཤེས་རྒྱས་པའི་མདོར། ཚུལ་ཁྲིམས་འཆལ་བ་དང་ལོག་པར་བལྟ་བ་ནི་བྱང་ཆུབ་
སེམས་དཔའི་སྡིག་པའི་གྲོགས་པོ་མ་ཡིན་ཏེ། ཉན་ཐོས་དང་རང་སངས་རྒྱས་ཀྱི་ཐེག་པ་ནི་བྱང་ཆུབ་སེམས་~462~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དཔའི་སྡིག་པའི་གྲོགས་པོ་ཡིན་ནོ། །དེ་ཅིའི་ཕྱིར་ཞེ་ན། ཚུལ་ཁྲིམས་འཆལ་པ་དང་ལོགས་པར་ལྟ་བས་ནི་བྱང་
ཆུབ་སེམས་དཔའི་ཚུལ་ཁྲིམས་གཞིག་པར་མི་ནུས། ལྟ་བ་གཞིག་པར་མི་ནུས། དེས་ན་བྱང་ཆུབ་སེམས་དཔའི་
ཚུལ་ཁྲིམས་འཆལ་པ་དང་། ལོག་པར་ལྟ་བ་དང་ལྷན་ཅིག་ཏུ་གནས་པར་རུང་གིས། ཉན་ཐོས་དང་རང་སངས་
རྒྱས་དང་ལྷན་ཅིག་ཏུ་གནས་པར་མི་རུང་ངོ་། །ཚུལ་ཁྲིམས་འཆལ་པ་དང་ལོག་པར་ལྟ་བ་ནི་བླ་ན་མེད་པའི་བྱང་
ཆུབ་ལས་རིང་དུ་སོང་བ་ཙམ་ཡིན་ལ། ཉན་ཐོས་དང་རང་སངས་རྒྱས་ཀྱི་ཐེག་པ་ནི་མཐར་བྱེད་པ་ཡིན། གསོད་
པར་བྱེད་པ་ཡིན་ནོ། །དེ་བས་ན་ལྷན་ཅིག་ཏུ་གནས་པར་མི་བྱ་སྟེ། སེང་གེ་དང་ཝ་སྐྱེས་བཞིན་ནོ། །ཉན་ཐོས་
དང་རང་སངས་རྒྱས་ནི་བདག་ཉིད་ལ་ཕན་པར་བཞུགས་པ་ཡིན། བྱང་ཆུབ་སེམས་དཔའ་ནི་རང་དང་གཞན་
གཉིས་ཀ་ལ་ཕན་པར་ཞུགས་པ་ཡིན་ནོ། །ཞེས་དང་། བློ་གྲོས་རྒྱ་མཚོས་ཞུས་པར། བ་ལང་རྨིག་རྗེས་ཀྱི་ཆུ་
ལས་ནོར་བུ་རིན་པོ་ཆེ་མི་འབྱུང་ངོ་། །དེ་བཞིན་དུ་ཉན་ཐོས་ཀྱི་ཚུལ་ཁྲིམས་ལ་དཀོན་མཆོག་གསུམ་མི་
འབྱུང་ངོ་། །ཞེས་པ་དང་། ལམ་ཤེས་ཀྱི་རྒྱུ་སྟོན་པའི་སྐབས་ཀྱི་མདོར། ཉན་ཐོས་དགྲ་བཅོམ་པ་ལ་རྫོགས་པའི་
བྱང་ཆུབ་ཏུ་སེམས་བསྐྱེད་པའི་མཐུ་མེད་དེ། འཁོར་བའི་རྒྱུད་ཀྱི་མཚམས་བཅད་པའི་ཕྱིར་རོ། །ཞེས་གསུངས་
ལ༑ འཕགས་པ་ཀླུ་སྒྲུབ་ཀྱིས། དམྱལ་བར་སྐྱེས་པ་རྫོགས་པའི་སངས་རྒྱས་ཐོབ་པའི་གཏན་གྱི་གེགས་མ་ཡིན་
ཀྱང་། ཐེག་དམན་གྱི་མྱང་འདས་གཏན་གྱི་གེགས་བྱེད་དུ་གསུངས་པ་དང་། རིགས་པས་ཀྱང་ཤེས་ཏེ། ཐེག་
དམན་ནི་འཁོར་འདས་ལ་བླང་དོར་དུ་ཤེས་ནས་འཁོར་བ་སྡུག་བསྔལ་གྱི་འཇིགས་པས་རང་དོན་དུ་སྤོང་བར་
བྱེད་དེ། མྱང་འདས་བསིལ་བར་ཤེས་ནས་སྒྲུབ་པའི་ཕྱིར་རོ། །བྱང་ཆུབ་སེམས་དཔའ་ནི་འཁོར་འདས་མཉམ་
ཉིད་དུ་རྟོགས་ནས་རང་དོན་དུ་འཁོར་བ་མི་སྤོང་ཐར་བ་མི་འདོད་པའི་ཕྱིར། དེས་ན་ཐེག་དམན་གྱི་མྱང་འདས་
ལམ་རིང་པོས་དུབ་པ་ངལ་གསོ་བའི་བསྟི་གནས་སུ་རེ་ཤིག་གནས་པ་ལྟར་གསུངས་ནས་ཐེག་དམན་དགྲ་
བཅོམ་རྫོགས་པའི་སངས་རྒྱས་སུ་ལུང་བསྟན་པ་དང་། བྱང་ཆུབ་སེམས་དཔའི་ཐབས་ཀྱི་སྤྱོད་ཡུལ་རྣམ་པར་
འཕྲུལ་པའི་མདོར། ང་ཡི་མྱ་ངན་འདས་གཅིག་ཐེག་པ་གཅིག །ང་ཡི་ཐེག་པ་ཐ་དད་མེད་པ་སྟེ། །ཡང་དག་ཏུ་
ནི་ཐེག་པ་གཅིག་ཏུ་བསྟན། །ད་ནི་ཐབས་ཀྱི་ཡུལ་དུ་ཤེས་པར་གྱིས། །རྒྱུད་ཞན་བསམ་པ་ཆུང་བའི་སྐྱེ་བོ་
དག །འབྲས་བུ་ཐོབ་པས་འཇིག་པར་འགྱུར་སྲིད་ཅེས། །དེ་དག་རྣམས་ལ་ཐེག་པ་གསུམ་བསྟན་གྱིས། །ཐེག་
པ་གཅིག་སྟེ་ཐེག་པ་གཉིས་སུ་མེད། །ཅེས་པའི་དགོངས་པ་ནི། འཁོར་བ་མཐའ་མེད་དུ་འཁྱམས་པ་ལ་ལྟོས་ན།
ཐེག་དམན་དགྲ་བཅོམ་ཡང་རྫོགས་པའི་སངས་རྒྱས་སུ་འགྱུར་བས་མཐར་ཐུག་ཐེག་པ་གཅིག་ཏུ་ངེས་པ་དང་།
རེ་ཤིག་ཕུང་པོ་ལྷག་མེད་ཀྱི་དབྱིངས་སུ་ངལ་གསོ་བའི་བསྟི་གནས་ལྟ་བུར་གསུངས་པ་ཡིན་གྱིས། ཐོག་མ་ཉིད་~463~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ནས་ཐེག་པ་ཆེན་པོའི་ལམ་དུ་ཞུགས་ནས་སངས་རྒྱས་སྒྲུབ་པ་བས་ཉན་རང་དགྲ་བཅོམ་རྫོགས་པའི་སངས་
རྒྱས་ལ་ཐག་ཉེ་བར་གསུངས་པ་ནི་གཏན་ནས་མ་ཡིན་ཏེ། སྔར་བསྟན་པའི་ལུང་རིགས་ཀྱིས་གནོད་པའི་ཕྱིར་
དང་། མདོ་མྱང་འདས་ལས། སངས་རྒྱས་ཐོབ་པ་བུལ་བར་རྒྱུ་མཚན་དང་བཅས་ཏེ་གསུངས་པའི་ཕྱིར་དང་།
རྒྱལ་བ་བྱམས་པས། དེ་གཉིས་ཡང་དང་ཡང་དུ་ནི། །རང་སེམས་ཀུན་ཏུ་འབྱུང་ལྡན་པས། །མྱ་ངན་འདས་ལ་
མངོན་དགའི་ཕྱིར། །རྟོགས་པ་བུལ་བ་ཡིན་པར་འདོད། །ཅེས་གསུངས་པས་རང་དོན་དུ་ཞི་བ་དོན་གཉེར་དང་
འཁོར་བའི་ཉེས་པས་འཇིགས་པ་ཡུན་རིང་དུ་གོམས་པའི་ཕྱིར་གཞན་དོན་དུ་འཁོར་བའི་ཉེས་པས་མི་སྐྱོ་བར་
སྡུག་བསྔལ་དང་དུ་ལེན་པའི་སྙིང་རྗེ་ཆེན་པོ་ཉམས་སུ་ལེན་པ་དང་ཤིན་ཏུ་འགལ་བའི་ཕྱིར་རོ། །ཆོས་ཀུན་བསྒོ་
བའི་མདོར། འཁོར་བ་ནི་སྐྱོན་ཆགས་པའོ། །མྱ་ངན་ལས་འདས་པ་ནི་རྣམ་པར་གྲོལ་བའོ། །སྙམ་དུ་སེམས་པ་
འདི་ནི་རྣམ་པར་གྲོལ་བ་མ་ལགས་སོ། །དེ་ཅིའི་སླད་དུ་ཞེ་ན། བདག་ཏུ་འཛིན་པ་དེ་ནི་དེ་ལྟར་དུ་སེམས་པ་
ལགས་སོ། །ཞེས་གསུངས་པས་སྲིད་ཞི་ཐ་དད་དུ་འཛིན་པའི་བསམ་སྦྱོར་འདི་བྱང་ཆུབ་སེམས་དཔའི་སྤང་བྱ་
ཆོས་ཀྱི་བདག་འཛིན་ཡིན་པར་ཤེར་ཕྱིན་གྱི་བཀའ་བསྟན་བཅོས་ནས་འབྲས་བུ་རྒྱལ་བའི་ཡུམ་ལས་རིང་པར་
གསུངས་པ་ཡིན་ནོ། །ཚུལ་འདི་དཔལ་ལྡན་ཟླ་བ་གྲགས་པ་དང་ཡང་མཐུན་ཏེ། ཉན་ཐོས་དང་རང་སངས་རྒྱས་
རྣམས་ཀྱིས་ཀྱང་རྟེན་ཅིང་འབྲེལ་པར་འབྱུང་བ་རྐྱེན་ཉིད་འདི་པ་ཙམ་མཐོང་མོད་ཀྱི། དེ་ལྟ་ན་ཡང་། དེ་དག་ལ་
ཆོས་ཀྱི་བདག་མེད་པ་རྫོགས་པར་བསྒོམ་པ་མེད་དེ། ཁམས་གསུམ་ན་སྤྱོད་པའི་ཉོན་མོངས་པ་སྤོང་བའི་
ཐབས་ཙམ་ཞིག་ཡོད་དོ། །གང་ཟག་གི་བདག་མེད་པ་མ་ལུས་པ་སྒོམ་པ་ཡོད་པ་རྣམ་པར་བཞག་གོ །ཞེས་པ་
དང་། གང་ཟག་གི་བདག་མེད་ནི་ཉན་ཐོས་དང་རང་སངས་རྒྱས་རྣམ་པར་གྲོལ་བའི་ཕྱིར་བསྟན་ཏོ། །བྱང་ཆུབ་
སེམས་དཔའ་རྣམས་རྣམ་པ་ཐམས་ཅད་མཁྱེན་པ་ཉིད་ཐོབ་པས་རྣམ་པར་གྲོལ་བའི་ཕྱིར་དུ་གཉིས་ཀ་བསྟན་
ཏོ༑ ༑ཞེས་གསུངས་སོ། །ཉེ་བ་འཁོར་གྱིས་ཞུས་པར། འཁོར་བ་ལ་མི་ཕྱོགས་པ་ནི་བྱང་ཆུབ་སེམས་དཔའ་
རྣམས་ཀྱི་འཆལ་པའི་ཚུལ་ཁྲིམས་ཀྱི་མཆོག་ཡིན་ནོ། །འཁོར་བ་ཡོངས་སུ་འཛིན་པ་ནི་ཚུལ་ཁྲིམས་ཀྱི་མཆོག་
ཡིན་ནོ། །ཞེས་པ་དང་། དྲི་མ་མེད་པར་གྲགས་པས་བསྟན་པར། ཐབས་ཀྱིས་སྲིད་པའི་འགྲོ་བར་འགྲོ་བ་འདི་
ནི་བྱང་ཆུབ་སེམས་དཔའ་རྣམས་ཀྱི་ཐར་པའོ། །ཐབས་དང་བྲལ་བའི་ཤེས་རབ་ནི་འཆིང་བའོ། །ཤེས་རབ་དང་
བྲལ་བའི་ཐབས་ཀྱང་འཆིང་བའོ། །ཞེས་གསུངས་པས་སྟོང་ཉིད་ཟབ་མོ་ལ་གོམས་འདྲིས་བྱེད་ཅིང་གཙོ་བོ་
ཐབས་སྙིང་རྗེ་ཆེན་པོ་དང་ལྡན་པས་བསོད་ནམས་ཀྱི་ཚོགས་ལ་འབད་པར་བྱེད་པ་ནི་བྱང་སེམས་ལས་དང་པོ་
པའི་སྤྱོད་པ་ཡིན་ནོ། །གསང་སྔགས་ཀྱི་སྡོམ་པའི་སྤང་བྱ་ནི། བྱ་བ་དང་སྤྱོད་པའི་རྒྱུད་ལ་བྱང་ཆུབ་སེམས་~464~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
དཔའི་སྤང་བྱ་དང་མཚུངས་ཤིང་། དེའི་སྟེང་དུ་རང་གི་ལྷའི་དམ་ཚིག་རྒྱུད་ནས་གང་གསུངས་པ་དེ་དང་འགལ་
བ་ཡང་སྤང་དགོས་སོ། །རྒྱུད་སྡེ་གོང་མའི་སྡོམ་པའི་སྤང་བྱ་ནི། རིགས་ལྔའི་སྡོམ་པ་དང་འགལ་བ་དང་། རྩ་
ལྟུང་དང་སྦོམ་པོའི་ཉེས་པ་ཤེས་ནས་སྤོང་དགོས་ཤིང་། ཁྱད་པར་དབང་བཞི་པའི་དོན་ཉམས་སུ་ལེན་པ་ལ་
དགོངས་ཏེ་གསུངས་པའི་དམ་ཚིག་དང་མ་ཉམས་པར་བསྟེན་པ་ཤིན་ཏུ་གལ་ཆེའོ། །སྡོམ་པ་གསུམ་ཀའི་སྤང་
བྱ་མི་དགེ་བ་བཅུ་དང་། བླང་བྱ་དགེ་བ་བཅུ་ཡིན་པར་ཁྱད་མེད་ཅིང་། དེ་དག་ཀྱང་དགག་དགོས་ཆེ་ཆུང་མ་
ནོར་བར་གོང་མའི་བསླབ་བྱ་ལ་གཞན་དོན་རླབས་པོ་ཆེར་འགྱུར་ན། སོ་སོ་ཐར་པའི་བཅས་པ་དང་འགལ་བའི་
སྲོག་གཅོད་པ་ལ་སོགས་བྱ་བར་གནང་སྟེ། འོན་ཀྱང་རྡོ་རྗེ་གདན་བཞིར། གཞན་གྱི་སེམས་ལ་གནོད་བྱས་
པས། །རྣལ་འབྱོར་སྡོམ་པ་རིང་བ་ཉིད། །ཅེས་པ་དང་། གལ་ཏེ་སེམས་ཅན་གནོད་སྤོང་བས། །མི་དགེ་བ་ཡི་
ཚིག་མི་སྨྲ། །ཞེས་པ་དང་། འཇིགས་བྱེད་དུ། སྙིང་རྗེའི་ཡིད་ནི་མ་བྲལ་ན། །འདོད་པ་ཐམས་ཅད་འདིར་སྒྲུབ་
བྱ༑ ༑གཞན་དུ་རྨོངས་པའི་བྱིས་པ་སླུ། །ཞེས་པ་དང་། འཇམ་དཔལ་རྩ་རྒྱུད་དུ། འཇམ་དཔལ་ཁྲོ་བོ་གྲུབ་པའི་
 བྲམ་ཟེས་དྲག་པོའི་ལས་སྦྱོར་བྱས་པས་ངན་སོང་དང་ལྷ་མ་ཡིན་དུ་སྐྱེས་ཏེ། སྡུག་བསྔལ་ཡུན་རིང་དུ་མྱོང་བར་
གསུངས་པའི་ཕྱིར། ཐེག་ཆེན་གྱི་སེམས་བསྐྱེད་མི་འགལ་བར་སྒྲུབ་པ་གལ་ཆེའོ། །འགའ་ཞིག་ད་ལྟ་གསང་
སྔགས་སྒྲུབ་པའི་སྐབས་མ་ཡིན་པ་ནི་མི་འཐད་དེ། གཤེད་དམར་གྱི་རྒྱུད་དུ། རྣལ་འབྱོར་རྣལ་འབྱོར་མ་
རྒྱུད་དུ། །ཐམས་ཅད་མཁྱེན་པས་གསུངས་པ་ཡང་། །རྩོད་ལྡན་དུས་སུ་རབ་ཏུ་སྤྱོད། །དངོས་གྲུབ་མེད་པར་མི་
ལྟ་སྟེ། །རྫོགས་ལྡན་གསུམ་ལྡན་གཉིས་ལྡན་དང་། །རྩོད་དུས་ལ་ཡང་བདེན་པར་འགྲུབ། །ཅེས་གསུངས་
སོ༑ ༑སྡོམ་པ་གསུམ་ལྡན་གྱི་གང་ཟག་གཅིག་ལ་ངོ་བོ་གཅིག་གམ་ཐ་དད་ཇི་ལྟར་གནས་སྙམ་ན། བླ་མ་འགའ་
ཞིག་སྡོམ་པ་གསུམ་ཆོ་ག་དང་རྒྱུ་རྐྱེན་ཚོགས་པ་ཐ་དད་ལས་དུས་སྔ་ཕྱི་ཐོབ་པའི་ཕྱིར་རྫས་ཐ་དད་དུ་གནས་ཏེ།
དེ་ལྟར་མ་ཡིན་ན་གཅིག་བཏང་པས་གསུམ་ཀ་བཏང་བར་འགྱུར་བའི་ཕྱིར་ཅེས་གསུངས་ནའང་། དང་པོར་
ཐོབ་པའི་སྡོམ་པའི་རྫས་ངོ་བོ་མ་ཉམས་པར་ཕྱིས་ཀྱང་གནས་ན། དུས་གསུམ་རྫས་གྲུབ་ཏུ་འགྱུར་ཞིང་། སྐྱེ་བ་
མང་པོར་བསགས་པའི་ལས་རྣམས་ཀྱང་རྣམ་སྨིན་མ་བྱུང་གི་བར་དུ་གང་ཟག་གཅིག་གི་རྒྱུད་ལ་རྫས་དཔག་ཏུ་
མེད་པ་རྫས་ཐ་དད་དུ་གནས་པར་འགྱུར་བའི་རྒྱུ་མཚན་མཚུངས་པས་ཧ་ཅང་ཐལ་བ་ཡིན་ནོ། །སྡོམ་པའི་ངོ་བོ་
ནི་མི་མཐུན་ཕྱོགས་སྤོང་བའི་སེམས་དཔས་ནུས་ལྡན་རྐྱེན་སྔོན་དུ་གྱུར་པའི་ཚེ་སྤོང་སེམས་མངོན་དུ་གྱུར་གདོན་
མི་ཟ་བ་ཡིན་ལ། རྣམ་ཤེས་ཚོགས་བརྒྱད་དམ་དྲུག་གང་ཡིན་ཀྱང་དྲུག་པ་ཡིད་ཀྱི་ཤེས་པ་ལས་གཞན་ལ་སྤོང་
སེམས་འབྱུང་བ་མི་སྲིད་ཅིང་། རྣམ་པར་ཤེས་པ་གཅིག་གི་འཁོར་དུ་སེམས་བྱུང་ཀུན་འགྲོའི་སེམས་པ་རྫས་ཐ་~465~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དད་པ་གསུམ་དུས་མཉམ་དུ་ཡོད་པ་མི་སྲིད་པའི་ཕྱིར། སྡོམ་པ་གསུམ་ངོ་བོ་གཅིག་ལ་ལྡོག་པའི་སྒོ་ནས་ཐ་དད་
དུ་གནས་པར་རིགས་སོ། །རྗེ་བཙུན་ཆེན་པོས་མཛད་པའི་འཁྲུལ་སྤོང་དུ། རྒྱུད་འབུམ་ཕྲག་ལྔ་པར། རྡོ་ཡི་
རིགས་ཀྱི་བྱེ་བྲག་གིས། །གཞུ་བས་ལྕགས་དང་ཟངས་དངུལ་འབྱུང་། །གསེར་འགྱུར་རྩི་ཡི་སྦྱོར་བ་ཡིས། །ཐམས་
ཅད་གསེར་དུ་སྒྱུར་བར་བྱེད། །སེམས་ཀྱི་རིགས་ཀྱི་ཁྱད་པར་གྱིས། །རིགས་ཅན་གསུམ་གྱི་དབྱེ་བ་ཡང་། །དཀྱིལ་
འཁོར་ཆེན་པོ་འདིར་ཞུགས་པས། །རྡོ་རྗེ་འཛིན་པ་ཞེས་བྱའོ། །ཞེས་པའི་ལུང་དང་སྦྱར་ནས་རིག་པ་འཛིན་པའི་
སྡོམ་པ་རང་བཞིན་གཅིག་ཏུ་གསུངས་པ་ལྟར་ཆོས་རྗེ་ཉིད་ཀྱང་བཞད་པ་ཡིན་ལ། གཅིག་བཏང་བས་ཐམས་
ཅད་གཏང་བའི་སྐྱོན་དུའང་མི་འགྱུར་ཏེ། ལྕགས་གོང་དམར་འབར་བའི་ཚེ་མེ་ལྕགས་རྫས་ཐ་དད་དུ་མ་གྲུབ་
ཀྱང་མེ་ལོག་པས་ལྕགས་ལོག་པར་མ་གྲུབ་པ་བཞིན་ནོ། །སྡོམ་གསུམ་མངོན་གྱུར་རང་རིག་ངོ་བོ་གཅིག་ཡིན་
ལ༑ དེ་ཡང་རིག་བྱ་རིག་བྱེད་ཡུལ་དང་ཡུལ་ཅན་དུ་ཕྱེ་བའི་རང་རིགས་མ་ཡིན་གྱིས། བེམས་པོ་ལས་ལོག་ནས་
རིག་པ་སྐྱེས་ཙམ་ཉིད་ཡིན་པར་བཞེད་དོ། །འདི་ཙམ་ཞིག་དབུ་མ་པ་རྣམས་ཀྱིས་ཀྱང་རྣམ་པར་བཞག་དགོས་
སོ༑ ༑སྡོམ་པ་གསུམ་ཡང་འདུ་ཤེས་དང་ལྟ་བ་དང་སེམས་ཕྱིན་ཅི་ལོག་ཏུ་གྱུར་པ་འདུལ་བའི་ཐབས་ཡིན་པས་
འདུལ་བའི་ཚུལ་ཁྲིམས་སུ་ཤེས་ནས་ཉམས་སུ་ལེན་དགོས་ཏེ། ཉི་མ་སྙིང་པོའི་མདོར། བདག་གིས་སེམས་ཀྱི་
སངས་རྒྱས་སུ་བྱེད་དོ། །བདག་གི་སེམས་ཀྱིས་སངས་རྒྱས་མཐོང་ངོ་། །བདག་གི་སེམས་ཉིད་སངས་རྒྱས་
སོ༑ ༑ཞེས་པ་དང་། ཐམས་ཅད་གསང་བའི་རྒྱུད་དུ། རང་གི་སེམས་ཉིད་རྫོགས་སངས་རྒྱས། །རྟོགས་པར་བྱ་
བ་སེམས་ཉིད་ཡིན། །རང་གི་སེམས་ནི་བསད་བྱ་བ། །སེམས་ཉིད་ཁོ་ན་བསད་པར་བྱོས། །རང་སེམས་རྟོགས་
པས་སངས་རྒྱས་ཏེ། །སངས་རྒྱས་སངས་རྒྱས་རྟོགས་པས་མིན། །ཞེས་པ་དང་། འཕགས་པ་ཀླུ་སྒྲུབ་ཀྱིས།
བསྙེངས་ཡང་བྲལ་ལ་མང་དུ་གསོལ་ཅི་འཚལ། །ཕན་པའི་གདམས་ངག་དོན་པོ་འདི་ལགས་སོ། །ཁྱོད་ཀྱིས་
ཐུགས་ཐུལ་མཛོད་ཅིག་སེམས་འདི་ནི། །ཆོས་ཀྱི་རྩ་བ་ལགས་པར་ཐུབ་པས་གསུངས། །ཞེས་པ་དང་། སེམས་
ཀྱི་སྒྲིབ་སྦྱོང་དུ། ཐོག་མེད་བག་ཆགས་འདམ་གྱིས་ནི། །རིན་ཆེན་སེམས་ནི་རབ་ཏུ་གོས། །ཤེས་རབ་ཐབས་ཀྱི་
ཆུ་ཉིད་ཀྱིས། །བཀྲུས་ན་རབ་ཏུ་གསལ་བར་འགྱུར། །ཞེས་པ་དང་། སྤྱོད་འཇུག་མཁན་པོས་ཀྱང་། སེམས་
འདི་བསྲུང་བར་མ་བྱས་ན། །བསླབ་པ་བསྲུང་བར་ཡོངས་མི་ནུས། །སེམས་བསྲུང་བརྟུལ་ཞུགས་མ་གཏོགས་
པ༑ ༑བརྟུལ་ཞུགས་མང་པོས་ཅི་ཞིག་བྱ། །ཞེས་གསུངས་སོ། །བསླབ་པ་བསྲུང་བའི་ཚུལ་ནི་སེམས་བསྲུང་བ་
ཡིན་ལ། དེའི་ཕྱིར་དྲན་པ་དང་ཤེས་བཞིན་བསྟེན་དགོས་ཏེ། དྲན་པ་དང་ནི་ཤེས་བཞིན་དག །སྲོག་ལ་བབ་
ཀྱང་བསྲུངས་ཤིག་ཅེས། །བདག་ནི་དེ་སྐད་འདོམས་པར་བྱེད། །ཅེས་གསུངས་པ་དེ་ཉམས་སུ་ལེན་ཚུལ་དབུ་~466~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
མ་སྙིང་པོར། ཡིད་ཀྱི་གླང་པོ་ལོག་འགྲོ་བ། །དམིགས་པའི་ཀ་བ་བརྟན་པོ་ལ། །དྲན་པའི་ཐག་པས་ལེགས་
བཅིངས་ནས། །ཤེས་རབ་ལྕགས་ཀྱུས་རིམ་དབང་བྱ། །ཞེས་པ་ལྟར་དགེ་བའི་དམིགས་པ་ལ་རིམ་གྱིས་སྦྱར་
བས་དུལ་བར་འགྱུར་ཏེ། རྣམ་བཤད་རིགས་པར། སེམས་ནི་སྲིན་བུ་པད་པ་འདྲ། །སྟོབས་ཀྱིས་དམ་པའི་ཆོས་
རལ་བརླན། །དེ་ཕྱིར་དོན་གྱི་རོ་རྙེད་ན། །དེ་ལ་གཡོ་བ་མེད་པར་གནས། །ཞེས་པ་ལྟར་རོ། །
དེ་ལྟར་ཉམས་སུ་ལེན་པའི་ལས་དང་པོ་པ་འཚོ་བ་བསྟེན་ཚུལ་ནི། རྟ་དབྱངས་ཀྱི་ཞལ་སྔ་ནས། ཇི་ལྟར་
ནགས་ཀྱི་རི་དྭགས་བཞིན། །རྩ་བ་སྡོང་བུ་ལ་སོགས་བཟའ། །ཡང་ན་བུང་བས་མེ་ཏོག་བཞིན། །ཡང་དག་འཚོ་
བ་གཙང་མ་བླང་། །ཡང་ན་ཐབས་མཁས་བྱ་བཞིན་དུ། །སྡིག་མེད་སོག་འཇོག་ཅུང་ཟད་བྱ། །ཇི་ལྟར་ནགས་ཀྱི་
དོམ་བུ་བཞིན། །འགྲོ་བའི་སྐྱབས་ལ་བརྟེན་པར་བྱ། །ཞེས་པ་ལྟར་ལོག་འཚོ་སྤངས་ནས་འཚོ་བ་དག་པ་ལ་
བསྟེན་ནོ། །ནག་པོ་ཞབས་ཀྱི། གང་ཟག་ལས་དང་པོ་པའི་ལམ་གྱི་རིམ་པ་གསུངས་པ་ནི། གཞི་དད་པ་དང་
དད་ལྡན་དང་། རྐྱེན་དགེ་བའི་བཤེས་གཉེན་བརྟེན་ཅིང་ཡོན་ཏན་ལེན་པ་དང་། དེ་ལ་སྒོ་གསུམ་གུས་པ་དང་།
གདམས་ངག་ལ་ཡིད་ཆེས་པ་དང་། སྒྲུབ་པའི་བརྩོན་འགྲུས་དང་། དེ་ལ་སྐྱོ་བ་མེད་པ་དང་། ང་རྒྱལ་སྤངས་པ་
སྟེ༑ ཐོག་མར་སྒྲུབ་པའི་ཡན་ལག་བདུན་དང་། དུས་ཐམས་ཅད་དུ་གཞན་སྐྱོན་མི་བལྟ་ཞིང་མི་བརྗོད་པ་དང་།
རང་གི་ཡོན་ཏན་གྱིས་མི་ཁེངས་པ་དང་། ངོ་ཚ་ཁྲེལ་ཡོད་ཀྱིས་རང་བསྲུང་པ་དང་། སྡོམ་པ་གསུམ་ལ་ནན་ཏན་
བྱེད་པ་དང་། ངོ་དགའ་གསར་འགྲོགས་མེད་པ་དང་། སྤྱོད་ལམ་ཟུངས་ཐུབ་པ་དང་། ཡུལ་དུས་གནས་སྐབས་
ཀྱིས་གཞན་གྱི་རྒྱུད་ཚོད་ཤེས་པ་དང་། གཞན་ལ་བརྙས་པ་དང་། ཁྱད་བསོད་སྤང་སྟེ་ཡ་རབས་ཀྱི་ཚུལ་མི་
ཉམས་པའི་ཡན་ལག་བདུན་དང་། འདོད་པ་ཆུང་ཞིང་ཆོག་ཤེས་པ་དང་། ཆགས་ཞེན་སྤོང་བ་དང་། སྙོམས་
ལས་སྤོང་བ་དང་། ཧ་ཅང་ངལ་ཅིང་དུབ་པ་ཡང་ཚོད་ཤེས་པར་བྱ་བ་དང་། དོན་ཤིན་ཏུ་མི་འགྱུར་བའི་གཏམ་
དང་བྱ་བ་སྤང་བ་དང་། ཚུལ་མིན་ཡིད་བྱེད་སྤང་བ་དང་། ཉོན་མོངས་གང་གི་གཉེན་པོར་གང་འགྲོ་བར་ཤེས་
ནས་བསྟན་པ་སྟེ། བར་ཆད་སྤོང་བའི་ཡན་ལག་བདུན་དང་། དལ་འབྱོར་རྙེད་པར་དཀའ་བ་སེམས་པ་དང་།
དམ་པའི་ཆོས་སྒྲུབ་པ་དོན་ཆེ་བར་སེམས་པ་དང་། འཇིག་རྟེན་གྱི་བྱ་བ་དོན་མེད་པར་སེམས་པ་དང་། གཞན་
གྱི་སྡུག་བསྔལ་རང་གི་གཉེན་པོར་བསྟེན་ཤེས་པ་དང་། མྱུར་དུ་འཆི་བ་ཤེས་པ་དང་། ལོངས་སྤྱོད་བསགས་པ་
འདོར་བར་ཤེས་པ་དང་། གཉེར་མ་དང་སྐྲ་དཀར་ལ་སོགས་པ་བརྟགས་ནས་ཡིད་སྐྱོ་བར་བྱས་ཏེ་རང་ལ་
བཞེད་བསྐུལ་འདེབས་པའི་ཡན་ལག་བདུན་དང་། བསླབ་པར་བྱ་བའི་ཆོས་ཤིན་ཏུ་རྒྱ་ཆེ་སྟེ། ཚེ་ཟད་པར་གྱུར་
དུ་འོང་ངོ་ཞེས་སེམས་པ་དང་། སྒྲ་ཙམ་ཤེས་པས་གཞན་མི་ཐུལ་ཅིང་མགུ་དཀའོ་ཞེས་སེམས་པ་དང་། རང་~467~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
གཞན་གྱི་གྲུབ་མཐའ་ལ་ཆགས་སྡང་སྤངས་ཏེ་སྐུར་པ་མི་བཏབ་པ་དང་། འཛའ་བཤེས་དང་ཉེ་དུ་རྣམས་ལམ་
གྱི་མགྲོན་པོ་དང་འདྲ་བར་ཤེས་པ་དང་། འཇིག་རྟེན་གྱི་ཆོས་བརྒྱད་སླུ་བར་ཤེས་པ་དང་། ཁེངས་གྲགས་དང་
འདོད་སྲེད་དུག་དང་མཚོན་ཆ་ལྟ་བུར་ཤེས་པ་དང་། དངོས་པོ་ཐམས་ཅད་རྨི་ལམ་ལྟ་བུར་ཤེས་པ་སྟེ་གདུང་བ་
བཅད་པའི་ཡན་ལག་བདུན་དང་། དབེན་པར་གནས་པ་དང་། ལྷག་པའི་ལྷ་མཉེས་པར་བྱ་བ་དང་། རེ་དོགས་
དང་འཇིགས་པ་སྤངས་ནས་གནས་པ་དང་། སྙིང་རྗེ་ཆེན་པོ་སྒོམ་པ་དང་། ལུས་དང་སྲོག་གི་ཕྱིར་ཡང་མི་གཏོང་
བར་སྒྲུབ་པའི་དམ་བཅས་པ་དང་། རྨི་ལམ་བཟང་ངན་ལ་སོགས་མཚན་མར་མི་འཛིན་ཅིང་གཞན་ལ་མི་སྨྲ་བ་
དང་། འདོད་པའི་ལྷས་སྤྱོད་ལམ་བསྟན་པ་ལ་སོགས་ཤེས་པར་བྱས་ནས་ཁྱད་དུ་མི་གསོད་པ་སྟེ་འདོད་དོན་
མྱུར་དུ་འགྲུབ་པའི་ཡན་ལག་བདུན་དང་། ཆོས་སྒྲུབ་པའི་རྟེན་གྱི་ལུས་སྲུང་བའི་ཕྱིར་ཟས་གོས་དང་སྨན་ལ་
སོགས་པ་ཇི་ལྟར་མཐུན་པ་བསྟེན་པ་དང་། མི་དང་མི་མ་ཡིན་པའི་གནོད་པ་བསྲུང་བ་དང་། འདོད་པའི་ཡུལ་དུ་
གནས་པ་དང་། ལུས་སེམས་དུབ་པའི་བྱ་བ་མི་བྱེད་པ་དང་། ཟས་འཇུ་བའི་དུས་དང་ནམ་ཕྱེད་ཉིན་ཕྱེད་ནད་
ཁམས་བསྐྱེད་པའི་དུས་སུ་དམིགས་པ་ཡིད་ལ་མི་བྱེད་པ་དང་། དུབ་པ་དང་སྐྱོ་བ་བསང་བའི་མན་ངག་ཤེས་
པར་བྱ་བ་དང་། སྤྱོད་ལམ་མཉམ་པར་བཞག་པ་སྟེ་ལུས་སྲུང་བའི་ཡན་ལག་བདུན་དང་། དེ་ལྟར་གནས་པའི་
སྐབས་སུ་དགེ་བ་ལ་གཡེལ་བའི་རྣམ་རྟོག་བྱུང་ན། རང་ལ་ལྕགས་གདབ་པ་དང་། ནད་གློ་བུར་བ་དང་ཤེས་པ་
མཐོ་དམའ་བྱུང་ན་བླ་མའི་མན་དག་གིས་བཅོས་ཤིང་མཁས་པ་ལ་དྲི་བར་བྱ་བ་དང་། རྒྱལ་པོའི་བཀའ་དང་རང་
ལ་ནུས་པ་ཡོད་ན་གཞན་དོན་སྒྲུབ་པ་དང་། ཉོན་མོངས་དང་རྣམ་རྟོག་མི་འདྲ་བ་སྣ་ཚོགས་པའི་གཉེན་པོ་མི་
འདྲ་བ་དུ་མ་ནི་མདོ་རྒྱུད་མན་ངག་རྣམས་ལས་ཤེས་པར་བྱ་སྟེ། ཁ་སྐོང་བའི་ཡན་ལག་བཞིའོ། །ཞེས་གསུངས་
པ་ལྟར་དམ་པའི་ཆོས་ཉམས་སུ་བླང་བར་བྱའོ། །
གསུམ་པ་ལ་གཉིས། བསྟན་བཅོས་རྩོམ་པ་པོ་རང་ཉིད་ཀྱི་རྟོགས་པ་བརྗོད་པ། བློ་ལྡན་གཟུ་བོར་
གནས་པའི་བླང་བྱར་གདམས་པའོ། །དང་པོ་ནི། བདག་གིས་སྒྲ་དང་ཚད་མ་བསླབས། །ཚིག་གི་སྡེབ་སྦྱོར་
རྣམས་ཀྱང་ཤེས། །རྒྱན་དང་མངོན་བརྗོད་ཕལ་ཆེར་གོ །འདུལ་བ་དང་ནི་མངོན་པ་དང་། །ཕ་རོལ་ཕྱིན་པ་ཕལ་
ཆེར་ཐོས། །གསང་སྔགས་རྒྱུད་སྡེ་བཞི་པོ་ཡང་། །ཉན་བཤད་ཡོད་པ་ཕལ་ཆེར་ཐོས། །ཐོས་པ་དེ་དག་ཐམས་
ཅད་ཀྱང་། །མིང་རྐྱང་ཙམ་དུ་མ་བཞག་གོ །ཞེས་པ། རིག་པའི་གནས་རྒོལ་བ་ངན་པ་དེ་ཚར་གཅོད་པར་བྱེད་
པའི་ཡན་ལག་ཚིག་གཏན་ལ་འབེབས་པའི་སྒྲ་དང་། དོན་གཏན་ལ་འབེབས་པའི་ཚད་མ་དང་། སྒྲའི་ཡན་ལག་
པྲ་ཏ་ར་བཀོད་ནའི་ཡི་གེ་ཅི་ཡང་དང་དྲག་གཞན་རིང་ཐུང་སྣ་ཚོགས་པའི་སྡེབ་སྦྱོར་གྱི་ཚིགས་བཅད་དང་། ལྷུག་~468~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
པ་འགོད་པ་དང་། སྡེབ་སྦྱོར་ལུས་ལྟ་བུའི་སྙན་དངགས་རྒྱན་ལྟ་བུ་འདོགས་པ་ལ་རང་བཞིན་ལ་སོགས་པའི་
དོན་རྒྱན་སུམ་ཅུ་རྩ་གཉིས་རེ་རེ་ལའང་། ངོ་བོ་དང་ཁྱད་པར་གྱི་ཆོས་ལ་སོགས་པའི་བྱེ་བྲག་དུ་མ་དང་། སྒྲ་རྒྱན་
བྱ་དཀའ་དང་བྱ་སླ་དང་ཀུན་ནས་བསྐོར་བ་ལ་སོགས་པ་རྣམས་དང་། དངོས་པོ་རེ་རེ་ལའང་བཀའ་དང་བསྟན་
བཅོས་ནས་གསུངས་པའི་མིང་ཉི་མ་དང་། སྣང་བྱེད་དང་རྟ་བདུན་ཅན་དང་པདྨོའི་གཉེན་དང་བཅུ་གཉིས་
བདག་པོ་ལ་སོགས་པ་མིང་གི་རྣམ་གྲངས་དུ་མ་སྟོན་པའི་མངོན་བརྗོད་དང་། དྲི་བ་ལ་ལན་ལ་སོགས་པའི་ཚིག་
རྣམས་ཆེན་པོའི་ས་ནས་ལེགས་སྦྱར་གྱི་སྐད་དང་། །བློན་པོ་དམངས་ལ་སོགས་པ་ཟུར་ཆག་དང་རང་བཞིན་གྱི་
སྐད་དང་། མི་མ་ཡིན་དང་གདོལ་པ་ལ་སོགས་པས་ཤ་ཟའི་སྐད་དུ་བཟློས་ཤིང་། དྲུག་སྐྱེས་དང་བར་མ་དང་
གན་དྷ་ར་ལ་སོགས་པའི་དབྱངས་ཀྱི་ཡན་ལག་དང་། རོལ་མོའི་སྒྲ་དང་བསྡེབས་ནས་ལུས་ཀྱིས་གར་སྟབས་སྣ་
ཚོགས་པ་བསྒྱུར་ཅིང་། སྐྱེ་བོ་མང་པོ་འདུས་པའི་དབུས་སུ་རྩེ་ཞིང་རོལ་བའི་ཟློས་གར་དང་། གཞན་རྗེས་སུ་
འཛིན་པར་བྱེད་པའི་ཡན་ལག་བདེ་བར་གཤེགས་པའི་སྐུ་གཟུགས་དང་རི་མོའི་ཕྱག་ཚད་དང་། ལྷ་ཕོ་མོ་དང་
ཞི་དྲག་གི་ཉམས་དགུ་ཇི་ལྟར་འགོད་པའི་ཚུལ་དང་། རྒྱ་བོད་ཀྱི་ཡི་གེ་དང་སྨན་དང་ནོར་བུ་དང་ས་གཞི་དང་
ལྗོན་ཤིང་བརྟག་པ་ལ་སོགས་བཟོ་རིག་པ་དང་། ལུས་དང་བྱིས་པ་གདོན་ལུས་སྟོད། །མཚོན་དུག་མཆེ་བ་རྒས་
རོ་རྩ། །ཞེས་པའི་ཡན་ལག་བརྒྱད་ཀྱིས་བསྡུས་པའི་གསོ་དཔྱད་རླུང་དང་མཁྲིས་བད་ཀན་འདུས་པ་རྩ་བ་བཞི་
པོ་རེ་རེ་ལ་བརྒྱ་དང་རྩ་གཅིག་ཏུ་ཕྱེ་བའི་ནད་བཞི་བརྒྱ་རྩ་བཞིའི་ནད་ཀྱི་རྒྱུ་དང་རང་བཞིན་དང་གཉེན་པོ་དང་
ཕྱིས་མི་འབྱུང་བར་བྱེད་པའི་ཚུལ་སྨན་དང་དཔྱད་གསོ་བ་རིག་པའི་གནས་རྣམས་བསླབས་ཤིང་ཤེས་སོ། །སངས་
རྒྱས་ཀྱི་བསྟན་པ་རྟོགས་པའི་ཆོས་ཚུལ་ཁྲིམས་དང་ཏིང་ངེ་འཛིན་དང་ཤེས་རབ་ཀྱི་བསླབ་པ་གསུམ་གཏན་ལ་
འབེབས་པར་བྱེད་པའི་ལུང་གི་ཆོས་ཕ་རོལ་ཏུ་ཕྱིན་པ་དང་མངོན་པའི་སྡེ་སྣོད་རྣམས་ལེགས་པར་བསླབས་ཤིང་
ཤེས་སོ། །ནང་རིག་པའི་མཆོག་རྒྱུད་སྡེ་བཞི་འགྲེལ་པ་དང་བཅས་པ་ལ་འཆད་ཉན་གྱི་སྲོལ་ཡོད་པ་རྣམས་
བསླབས་ཤིང་ལེགས་པར་ཤེས་སོ། །རིག་པའི་གནས་ལྔ་པོ་དེ་དག་ཀྱང་ཐོས་ལོ་དང་ཤེས་ལོའི་མིང་ཙམ་མ་
ཡིན་ཏེ། ཕྱིན་ཅི་མ་ལོག་པར་ཁོང་དུ་ཆུད་དོ། །
བྱེ་བྲག་སྨྲ་དང་མདོ་སྡེ་པ། །སེམས་ཙམ་དང་ནི་དབུ་མ་ཡི། །གདམས་ངག་ཇི་སྙེད་ཕལ་ཆེར་ཐོས། །དེང་
སང་བོད་ན་གྲགས་པ་ཡི། །ཞི་བྱེད་རྫོགས་ཆེན་གཅོད་ལ་སོགས། །སྐབས་བརྒྱད་ཅིག་ཆར་སྒོམ་པ་དང་། །ཕ་
རོལ་ཕྱིན་པའི་བློ་སྦྱོང་དང་། །བཀའ་བསྡམས་གདམས་ངག་ལུགས་གཉིས་དང་། །ཞེས་པ། ཕྱི་རོལ་མུ་སྟེགས་
བྱེད་ཀྱི་གྲུབ་མཐའ་མི་མཐུན་པ་དུ་མ་དང་། ནང་པའི་ཉན་ཐོས་བྱེ་བྲག་ཏུ་སྨྲ་བའི་གྲུབ་མཐའ་མི་མཐུན་པ་དུ་མ་~469~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དང་། མདོ་སྡེ་པ་དང་སེམས་ཙམ་པ་དང་དབུ་མ་པའི་གྲུབ་མཐའ་ལའང་། པཎྜི་ཏ་སོ་སོས་སྦྱར་བའི་བསྟན་
བཅོས་འགྲེལ་པ་འགྲེལ་བཤད་གྲུབ་མཐའ་ཁྱད་པར་ཕྲ་རགས་འདོད་ཚུལ་སྣ་ཚོགས་ལེགས་པར་བལྟས་ཤིང་
ཁོང་དུ་ཆུད་པ་ཡིན་ནོ། །དེ་དག་དང་འབྲེལ་པའི་ཉམས་ལེན་གྱི་གདམས་པ་རྣམས་ཀྱང་ཐོས་སོ། །དེང་སང་
བོད་ཡུལ་ན་གྲགས་པའི་ཕ་དམ་པའི་ཞི་བྱེད་བརྒྱུད་པ་གསུམ་དང་། ཨ་རོའི་རྫོགས་ཆེན་དང་། ཨ་མ་ལམ་སྒྲོན་
གྱི་གཅོད་ཆོས་དང་། མངོན་རྟོགས་རྒྱན་གྱི་སྐབས་བརྒྱད་ཀྱི་དོན་ཅིག་ཆར་སྒོམ་པ་ཇོ་བོ་རྗེ་ནས་བརྒྱུད་པ་དང་།
ཕར་ཕྱིན་ཐེག་པའི་ཉམས་ལེན་བློ་སྦྱོང་གི་གདམས་ངག་ཞུས་པ་དང་། གདམས་ངག་པ་ལས་བརྒྱུད་པའི་
ལུགས་རྣམས་ཀྱང་ཐོས་ཤིང་ཁོང་དུ་ཆུད་དོ། །
ས་ར་ཧ་དང་ཏེ་ལོ་པ། །ནག་པོ་སྤྱོད་པའི་དྷྭ་ཧ་དང་། །རྣལ་འབྱོར་དབང་ཕྱག་བིརྺ་པའི། །དྷྭ་ཧའི་སེང་
གེ་ཞེས་བྱས་སོགས། །དྷྭ་ཧའི་བྱེ་བྲག་མང་དུ་ཐོས། །རིམ་ལྔ་སྟན་ཐོག་གཅིག་པ་དང་། །ནཱ་རོའི་ཆོས་དྲུག་
ལུགས་གསུམ་དང་། །གསང་བ་འདུས་པ་ཡེ་ཤེས་ཞབས། །དེ་བཞིན་ཕག་སྐོར་གདམས་ངག་དང་། །ཞེས་པ།
ས་ར་ཧའི་དྷྭ་ཧ་མཛོད་ཀྱི་གླུ་ལ་སོགས་པ་ཕྱག་རྒྱ་ཆེན་པོའི་གཞུང་གྲུབ་པ་སྡེ་བདུན་སྙིང་པོ་སྐོར་དྲུག་ལ་སོགས་
པ་དང་ཏེ་ལོ་པ་དང་ནག་པོ་སྤྱོད་པའི་རྡོ་རྗེའི་རྟོགས་པ་གླུར་བླངས་པའི་དྷྭ་ཧ་དང་། གྲུབ་ཐོབ་བིརྺ་པའི་རྟོགས་
པ་གླུར་བླངས་པ་དྷྭ་ཧ་སེང་གེ་ཞེས་བྱ་བ་དང་། མཻ་ཏྲི་པ་དང་ཐ་ག་ནཱི་དྷྭ་ཧ་ལ་སོགས་པ་མང་དུ་ཐོས་ཤིང་དོན་མ་
ནོར་བར་ཤེས་སོ། །གསང་བ་འདུས་པའི་ཉམས་ལེན་ཚུར་དབང་ངེས་འཁོན་གད་པ་ཀིརྟི་ལ་གདམས་པའི་སྙིང་
པོ་རྒྱུན་ཁྱེར་གྱི་ཉམས་ལེན་རིམ་ལྔ་སྟན་ཐོག་གཅིག་པ་དང་། མེས་སྟོན་ཚོན་པོ་དང་དྭགས་པོའི་སློབ་མ་གཙང་
བཞེར་དང་། རྨོག་ཅོག་པ་ནས་བརྒྱུད་པའི་ཆོས་དྲུག་ལུགས་གསུམ་དང་། གསང་འདུས་ཡེ་ཤེས་ཞབས་ལུགས་
ལ་འགྲེལ་པ་འདུས་པའི་རྒྱན་དང་། ལྗོན་ཤིང་སྙིམས་པའི་མེ་ཏོག་ལ་སོགས་པ་དང་། འཕགས་པ་ཀླུ་སྒྲུབ་ཀྱི་
ལུགས་མགོས་དང་གནམ་ཁའུ་པ་ནས་བརྒྱུད་པ་རྗེ་བཙུན་ཆེན་པོ་ལ་ཐོས་པ་དང་། ཁ་ཆེ་པན་ཆེན་ལ་གཞུང་
གདམས་ངག་དང་བཅས་པ་ཐོས་སོ། །
དགྱེས་པ་རྡོ་རྗེ་སྙིང་པོའི་སྐོར། །གཤིན་རྗེ་གཤེད་དང་འཇིགས་བྱེད་སོགས། །དེ་ཡི་གདམས་ངག་
གསར་རྙིང་དང་། །འཁོར་ལོ་སྡོམ་པའི་གདམས་ངག་དང་། །དུས་ཀྱི་འཁོར་ལོའི་སྦྱོར་དྲུག་སོགས། །མཚན་
བརྗོད་བཤད་པ་ལུགས་དྲུག་དང་། །འཆི་མེད་གྲུབ་པའི་གདམས་ངག་དང་། །ལམ་འབྲས་ལ་སོགས་ལམ་སྐོར་
དགུ། །དེ་ལས་འཕྲོས་པ་དུ་མ་དང་། །ཞེས་པ། དགྱེས་པ་རྡོ་རྗེའི་རྒྱུད། འགྲེལ་པ། གདམས་ངག་ཕྱག་རྒྱ་ཆེན་
པོ་སྙིང་པོའི་སྐོར་དང་། གཤིན་རྗེ་གཤེད། དགྲ་ནག་གདོང་དྲུག་འཇིགས་བྱེད་མན་ངག་དང་བཅས་པ་སྔགས་~470~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
རྙིང་མའི་ལུགས་རྣམས་ཀྱང་ཐོས། འཁོར་ལོ་སྡོམ་པའི་རྒྱུད་འགྲེལ་གདམས་ངག་དང་བཅས་པ་དང་། དུས་ཀྱི་
འཁོར་ལོའི་བཤད་པ་དང་། སྦྱོར་དྲུག་ལུགས་མང་པོ་དང་། མཚན་བརྗོད་ཀྱི་འགྲེལ་པ་སྒེགས་པ་རྡོ་རྗེའི་
སྔགས་དོན་རྣམ་གཟིགས་དང་། འཇམ་དཔལ་བཤེས་གཉེན་གྱི་འགྲེལ་པ་ཆེ་ཆུང་གཉིས་དང་། ལམ་འབྲས་ཀྱི་
ལུགས་དང་། དུས་འཁོར་གྱི་ལུགས་དང་དབུ་མ་ལ་དགའ་བས་བྱས་པའི་འགྲེལ་པ་སྟེ་ལུགས་དྲུག་དང་། ཕྱག་
རྒྱ་ཆེན་པོ་འཆི་མེད་འགྲུབ་པ་དང་། ལམ་འབྲས་དང་། ཏོག་རྩེ་པའི་བསམ་གྱིས་མི་ཁྱབ་པ་ལ་སོགས་པའི་ལམ་
སྐོར་གྱི་གདམས་ངག་དང་། དེ་དག་ལས་འཕྲོས་པ་ཕྲན་ཚེགས་ཀྱི་གདམས་ངག་མང་པོ་རྣམས་ཀྱང་མཉན་ཅིང་
ཁོང་དུ་ཆུད་དོ། །
གཞན་ཡང་བོད་དང་རྒྱ་གར་ལ། །དེང་སང་གྲགས་པ་ཕལ་མོ་ཆེ། །བདག་གིས་ལེགས་པར་འབད་དེ་
མཉན། །བསླབ་པ་དེ་དག་མིང་རྐྱང་མིན། །དེ་ཕྱིར་ཆོས་རྣམས་ཕལ་ཆེར་ཐོས། །དེས་ན་བདག་ལ་ཕྱོགས་ལྷུང་
མེད། །དེ་ཕྱིར་གཟུ་བོས་དཔྱད་པ་འདི། །བློ་ལྡན་རྣམས་ཀྱིས་འདི་ལྟར་ཟུངས། །ཞེས་པ། དེང་སང་རྒྱ་བོད་ན་
ཡོངས་སུ་གྲགས་ཤིང་ཁུངས་བཙུན་པའི་གདམས་ངག་ཁ་རག་སྒོམ་ཆུང་གི་རིན་དཔུང་སྐོར་གསུམ། ཚོམ་བུ་
པའི་དམར་ཁྲིད། འབྲོག་མི་ལོ་ཙཱས་མཁས་པ་སྒོ་དྲུག་ལ་གསན་པའི་གདམས་པ་ལ་སོགས་འབད་པས་བརྩད་
གཅོད་ཞུས་ཤིང་ཁོང་དུ་ཆུད་པར་བྱས་སོ། །དེའི་བོད་ཀྱི་བླ་མ་དང་ཆོས་ལུགས་དང་གྲྭ་པའི་རང་ཕྱོགས་དང་།
གཞན་ཕྱོགས་ལ་དགག་སྒྲུབ་བྱེད་པའི་ཕྱོགས་ལྷུང་ཅུང་ཟད་ཀྱང་མེད་དོ། །དེས་ན་ཆོས་དང་ཆོས་མ་ཡིན་ལུང་
དང་རིགས་པས་ལེགས་པར་བརྟགས་ནས་དྲང་པོར་བཀོད་པ་འདི་ལ་རྣམ་དཔྱོད་ཀྱི་བློ་གྲོས་དང་ལྡན་པའི་སྐྱེ་
བོ་དམ་པའི་ཆོས་བཞིན་སྤྱོད་པ་རྣམས་ཀྱིས་ཚིག་དོན་ཁ་ཏོན་བྱེད་པ་དང་ཡིད་ལ་འཛིན་པར་མཛོད་ཅིག །ཐ་ན་
སྣང་བ་མེད་པའི་སེམས་ཅན་གྱི་ཚོགས་ཐ་མལ་པའི་མིག་གིས་སྟོང་གསུམ་གྱི་འཇིག་རྟེན་ན་མཐོང་བ་ཙམ་ཀུན་
མཁྱེན་ཡེ་ཤེས་ཀྱིས་ཤིང་རྟའི་འཁོར་ལོ་ཙམ་གྱི་ཁྱོན་ལ་གཟིགས་ཤིང་། འདུལ་བ་འོད་ལྡན་དུ། འཕགས་པ་མ་
འགགས་པས་ཆུའི་ནང་བར་དོའི་སེམས་ཅན་གྱིས་གང་བ་གཟིགས་ནས། བཅོམ་ལྡན་འདས་ཀྱིས་ཐ་མལ་པའི་
མིག་གིས་རྟོགས་ཤིག་ཅེས་བཀའ་སྩལ་ཏོ། །ཞེས་པ་ལྟར་སེམས་ཅན་གྱི་རིགས་དེ་རྣམས་ལ་ཆོས་ཀྱི་སྦྱིན་པ་བྱ་
བར་གསུངས་པས། དམ་པའི་ཆོས་ཀྱི་སྒྲ་དབྱངས་ཕྱོགས་དུས་གནས་སྐབས་ཐམས་ཅད་དུ་སྒྲོགས་ཤིག །གསུམ་པ་
ལ་བཞི། བསྟན་བཅོས་ཀྱི་གནས་ལུགས་བརྗོད་པས་བླང་དོར་བསྟན་ཚུལ། བླུན་པོ་ཕྱོགས་ཞེན་ཅན་གྱིས་
རྟོགས་དཀའ་བར་བསྟན་པ། བརྩམས་པའི་དགེ་བ་གཞན་དོན་དུ་བསྔོ་བ། བཀའ་དྲིན་དྲན་པས་བླ་མ་ཡི་དམ་
ལ་འདུད་པའི་ཚུལ་ལོ། །~471~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
དང་པོ་ནི། ཐུབ་པའི་བསྟན་པ་རིན་ཆེན་གཞལ་མེད་ཁང་། །ལོག་ལྟའི་མུན་ནག་ཚང་ཚིང་རྣམ་པར་
བསལ། །བློ་གསལ་བློ་ཡི་པདྨོ་ཁ་འབྱེད་པ། །བསྟན་བཅོས་ཉི་མ་སྣང་བ་དེང་འདིར་ཤར། །ཞེས་པ། བསྟན་
བཅོས་ཉིན་མོར་བྱེད་པའི་འོད་ཀྱིས་ཆོས་ལོག་གི་མུན་ནག་བསལ་ནས་གདུལ་བྱ་བློའི་པདྨོ་རྒྱས་པར་བྱས་པའི་
རྒྱན་གསུམ་བཀོད་པའོ། །
གཉིས་པ་ནི། རྒྱལ་བ་ཀུན་གྱི་དགོངས་པ་འདི་ཡིན་ཅེས། །འགྲོ་ལ་ཕན་པའི་བསམ་པས་བདག་གིས་
བཤད། །མཁས་པ་ཀུན་གྱི་དགོངས་པ་འདི་ཡིན་མོད། །ད་དུང་བླུན་པོ་རྣམས་ཀྱིས་རྟོགས་པར་དཀའ། །ཞེས་
པ༑ ཐུབ་པའི་གསུང་གི་དགོངས་པ་མ་ནོར་བར་སྐྱེ་རྒུ་ལ་ཕན་པར་འདོད་པའི་ལྷག་བསམ་གྱིས་བརྩམས་པ་
འདི་མཁས་པའི་བཞེད་པ་འོས་ཀྱང་། ཐོས་པ་ཆུང་བའི་གང་ཟག་གིས་རྟོགས་པར་དཀའོ་ཞེས་དགོངས་པ་ཅན་
དུ་སྦྱར་བའོ། །
གསུམ་པ་ནི། ཀུན་དགའ་ཉི་མས་སངས་རྒྱས་བསྟན་པ་ཡི། །པདྨ་རྣམ་པར་ཕྱེ་བ་ལས་བྱུང་བའི། །དམ་
པའི་སྦྲང་རྩིས་འགྲོ་བའི་བུང་བ་ཀུན། །རྒྱུན་དུ་བདེ་བའི་དགའ་སྟོན་འགྱེད་པར་ཤོག །ཅེས་པ།
བསྟན་བཅོས་བརྩམས་པའི་དགེ་བ་ལུས་ཅན་ཀུན་ལ་ཕན་བདེའི་རྒྱུར་བསྔོས་པ་ནི། རྒྱུ་དང་བྱེད་ལས་
སྦྱར་ནས་བཀོད་པའོ། །བཞི་པ་ནི། གང་གི་ཐུགས་བརྩེས་ཉེར་བཟུང་ནས། །ལོག་པའི་ཆོས་རྣམས་སྤངས་ནས་
ཀྱང་། །སངས་རྒྱས་བསྟན་དང་ལེགས་སྤྲོད་པའི། །འཇམ་མགོན་བླ་མ་དེ་ལ་འདུད། །ཅེས་པ། ཕན་བཏགས་
པའི་དྲིན་རྗེས་སུ་དྲན་པ་ནི། སྐྱེས་བུ་ཡ་རབས་ཀྱི་ཚུལ་ཡིན་ཅིང་། དེ་ལས་ལོག་པ་ནི་ཆོས་དང་འཇིག་རྟེན་གྱིས་
རྣམ་པར་སྨད་ཅིང་སྤང་བར་བྱ་བ་ཡིན་ཏེ། ཕལ་པོ་ཆེར། ལྷའི་སྲས་པོ་དག་ཁྱོད་ཀྱི་དྲིན་དུ་བཟོ་བར་མཛོད་ལ།
དྲིན་དུ་མི་བཟོ་བ་མེད་པར་མཛོད་ཅིག །ལྷའི་སྲས་པོ་དག །བྱས་པ་མི་དྲན་པ་དག་ནི་ལྷ་མ་ཡིན་གྱི་གཡུལ་དུ་
ཕལ་ཆེར་གཞན་གྱིས་བསད་ཅིང་འཆི་བར་འགྱུར་ཏེ། འདི་ནས་ཤི་འཕོས་ནས་ཀྱང་། དྲིན་དུ་མི་བཟོ་བའི་
སེམས་ཅན་དེ་དག་ནི་དམྱལ་བར་དོང་པར་འགྱུར་རོ། །ཞེས་པ་དང་། སྐྱེ་བོ་གསོ་ཐིག་ལས། རྒྱ་མཚོ་དང་ནི་རི་
རབ་གླིང་ལ་སོགས། །འཇིག་རྟེན་པ་རྣམས་བདག་གིས་འཁུར་མིན་གྱིས། །འཇིག་རྟེན་བྱས་པ་མི་བཟོ་གང་
ཡིན་པ། །དེ་ནི་བདག་གི་འཁུར་ཆེན་དག་ཏུ་འབྱུང་། །ཞེས་པས། བླ་མ་དང་ཡི་དམ་གྱི་བཀའ་དྲིན་རྗེས་སུ་དྲན་
པའི་སྒོ་ནས་གུས་པས་འདུད་པ་ནི། གནས་སྐབས་དང་མཐར་ཐུག་གི་བདེ་ལེགས་ཐམས་ཅད་འབྱུང་བའི་
གནས་ཡིན་པས། བསྟན་བཅོས་ཀྱི་ཐོག་མར་ལེགས་པར་བཀོད་པ་ཡིན་ནོ། །
སྡོམ་པ་གསུམ་གྱི་རབ་ཏུ་དབྱེ་བ་ཤླཽ་སྟོང་གི་བདག་ཉིད་ཅེས་བྱ་བ། ཆོས་དང་ཆོས་མ་ཡིན་པ་རྣམ་པར་~472~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
འབྱེད་པའི་བསྟན་བཅོས། མང་དུ་ཐོས་པའི་ནོར་དང་ལྡན་པ། རིགས་པ་དང་མི་རིགས་པ་དཔྱོད་པར་ནུས་པའི་
བློ་གྲོས་ཅན། སྡེ་སྣོད་འཛིན་པ་ཀུན་དགའ་རྒྱལ་མཚན་དཔལ་བཟང་པོས་སྦྱར་བ་རྫོགས་སོ།།  །།
བྱེ་བྲག་ཏུ་གསང་སྔགས་ཀྱི་གནད་གཏན་ལ་དབབ་པ། གསང་ཆེན་ཡིན་པས་ཁོ་བོས་ལོགས་སུ་བཤད་
པར་བལྟའོ། །དྲི་མ་མེད་པའི་བསྟན་པའི་དམ་ཆོས་ཕྱོགས་བཅུར་རྒྱས་པར་གྱུར་ཅིག །
མགོན་པོ་འཇམ་དཔལ་དབྱངས་ཀྱི་མཁྱེན་པའི་ཆུ་གཏེར་ལས། ལེགས་པར་འཁྲུངས་པའི་བསྟན་
འཛིན་ཡིད་བཞིན་གྱི་ནོར་བུ། གངས་ཅན་གྱི་སྐྱེ་བོའི་བློ་གྲོས་རྒྱལ་མཚན་གྱི་རྩེ་མོའི་རྒྱན་དུ་གྱུར་པ། ཆོས་རྗེ་ས་
སྐྱ་པཎྜི་ཏ་ཆེན་པོའི་གསུང་རབ་སྡོམ་པ་གསུམ་གྱི་རབ་ཏུ་དབྱེ་བ་ལེགས་པར་བཤད་པ་འདི་ནི། བརྗོད་བྱའི་
དོན་ཟབ་ཅིང་རྒྱ་ཆེ་བ། ཤེས་བྱའི་གནས་མཐའ་དག་ལ་ཁྱབ་པ། ནམ་མཁའི་མཐའ་ལྟ་བུ་ལ་ཁོ་བོའི་བློ་གྲོས་
བུང་བའི་བགྲོད་པ་ལྟ་བུས་དཔག་པར་མི་ནུས་མོད་ཀྱི། འོན་ཀྱང་ཐུབ་པའི་བཀའ་རབ་འབྱམས་ལ་མཁྱེན་པའི་
སྤྱན་རྒྱས་ཤིང་། འགྲོ་བ་མཐའ་དག་ལ་བུ་གཅིག་པའི་མ་ལྟར་བརྩེ་བའི་ཐུགས་རྗེ་སྙོམས་པར་འཇུག་པས།
རྩོད་པའི་དུས་ཀྱི་འགྲོ་བ་རྣམས་ཀྱི་སྐྱབས་གནས་མཆོག་ཏུ་གྱུར་པ། ཆོས་ཀྱི་རྗེ་དཔལ་ལྡན་བླ་མ་དམ་པ་བསོད་
ནམས་རྒྱལ་མཚན་དཔལ་བཟང་པོའི་ཞབས་ཀྱི་རྡུལ་ལ་རེག་ཅིང་། གསུང་གི་བདུད་རྩིའི་བཅུད་ཅུང་ཟད་
མྱངས་པ་དང་། ཡོངས་འཛིན་མཁས་གྲུབ་དུ་མའི་ལེགས་བཤད་རྣ་བར་ལྷུང་བས་གསུང་རབ་ཟབ་མོའི་དོན་ལ་
བློ་ཁ་ཅུང་ཟད་ཕྱོགས་པར་གྱུར་ནས་སྤོབས་པ་སྐྱེས་ཤིང་། ཐུབ་པའི་བསྟན་པ་དམ་པའི་ཆོས་ལ་མི་ཕྱེད་པའི་
དད་གུས་བརྟན་པོས་དབུའི་ཐོད་ལྟར་འཁུར་ཅིང་། ཆོས་ཀྱི་རྗེ་དཔལ་ལྡན་ས་སྐྱ་པཎྜི་ཏ་ཁུ་དབོན་གྱི་ཆོས་
ལུགས་བཟང་པོ་གདེངས་ཅན་གྱི་གཙུག་རྒྱན་ལྟར་གུས་པས་སྤྱི་བོའི་གཙུག་རྒྱན་དུ་འཛིན་པ་བསྟན་པའི་སྦྱིན་
བདག་ཆེན་པོ་རབ་བརྟན་ཀུན་ཏུ་བཟང་པོ་སྐུ་མཆེད་ཀྱི་གསུང་གིས་ཡང་ཡང་བསྐུལ་བ་དང་། ཕྱོགས་གཞན་ན་
བཞུགས་པའི་སྡེ་སྣོད་འཛིན་པ་དག་གིས་ཀྱང་། རྗེས་སུ་ཡི་རང་བའི་ཐུགས་ཀྱིས་དྲན་བསྐུལ་དག་བྱུང་བ་ལ་
བརྟེན་ནས། ཀུན་མཁྱེན་གྱི་གསུང་དང་ལས་ཀྱི་རྣམ་སྨིན་ལ་རྐྱེན་གྱིས་མི་འཕྲོགས་པའི་ཡིད་ཆེས་རྙེད་པ། ཁྱུང་
གི་རིགས་སུ་སྐྱེས་པའི་བན་རྒན་རིན་ཆེན་རྒྱལ་མཚན་དཔལ་བཟང་པོས། ཉང་སྟོད་ཀྱི་ཡུལ་ལྗོངས་ཀྱི་བྱེ་བྲག་
སྤོས་ཁང་ཞེས་བྱ་བར། ཆོས་རྗེ་ཉིད་ཀྱི་བསྟན་རྩིས་དང་སྦྱར་ན། ཐུབ་དབང་ཞི་བའི་དབྱིངས་སུ་བཞུགས་པའི་
ཚུལ་བསྟན་ནས། ལོ་སུམ་སྟོང་ལྔ་བརྒྱ་ལྔ་བཅུ་རྩ་བདུན་པ། ཆུ་མོ་ཡོས་བུའི་ལོ་ཐ་དཀར་གྱི་ཟླ་བའི་ཚེས་
གྲངས་བཟང་པོ་དགའ་བའི་ཚེས་བཅུ་གཅིག་གི་ཉིན་ལེགས་པར་གྲུབ་པའོ།།  །།
བསྟན་བཅོས་འདི་ནི་ཆུ་གཏེར་ཇི་བཞིན་གཏིང་མཐའ་དཔག་པར་དཀའ་བ་དང་། །ཁོ་བོའི་བློ་གྲོས་ཀུ་~473~# R3- 0- $? 3- I A- <2- + - .L J- 2: A- $8 %- = $?- = J$?- 0<- 2>.- 0 ,
ཤའི་རྩེ་ལྟར་ཅུང་ཟད་བགྲོད་པར་མི་ནུས་པས། །ཚིག་དོན་རྒྱ་ཆེ་ལེགས་པར་འབྱེད་པའི་གཞུང་ལུགས་
བརྩམས་པར་མི་ནུས་ཀྱང་། །སངས་རྒྱས་བསྟན་པ་རྒྱས་པར་འདོད་པའི་ལྷག་བསམ་བཟང་པོས་སྦྱར་བ་
ཡིན། །འདི་ན་ཁ་ཅིག་རྒྱལ་བའི་བཀའ་དང་དགོངས་འགྲེལ་བསྟན་བཅོས་དུ་མ་ཡི། །ཚིག་དང་དོན་རྣམས་
ཕྱོགས་འཛིན་རྟོགས་པས་རང་འདོད་ཕྱོགས་སུ་བཅུས་ཤིང་སྟོན། །ཆོས་དང་གང་ཟག་ཁྱད་དུ་གསོད་པའང་
ཐུབ་པའི་དབང་པོས་བཀག་པའི་ཕྱིར། །ཞེ་འདོད་ཕྱོགས་འཛིན་ཚུལ་མིན་རྣམ་རྟོག་སྤངས་ནས་གཟུ་བོའི་བློ་
ཡིས་བཀོད། །འདིར་འབད་དགེ་བ་འོད་དཀར་ཕྲེང་བ་ནམ་མཁའི་ཁྱོན་དང་མཉམ་པ་དེས། །ས་སྟེང་སྐྱེ་དགུའི་
ལོག་རྟོག་མུན་ནག་འཐིབས་པོའི་ཚོགས་རྣམས་རབ་བཅོམ་ཞིང་། །བདེན་གཉིས་གནས་ལུགས་ལེགས་པར་
རྟོགས་པའི་བློ་གྲོས་ཀུན་དའི་ཚལ་རྒྱས་ནས། །སངས་རྒྱས་བསྟན་པས་ས་ཆེན་མ་ལུས་ཀུན་ནས་འགེངས་པའི་
རྒྱུར་གྱུར་ཅིག །མ་བཤད་ལོག་བཤད་ལག་བཤད་ཚིག་དང་དོན་ལ་འཁྲུལ་པའི་དྲི་མ་མཆིས་གྱུར་ན། །ཟུར་
གནས་བློ་ལྡན་མཁས་པ་རྣམས་ཀྱིས་བཟོད་པའི་ཆབ་ཀྱིས་དག་པར་མཛོད། །གངས་རིའི་ཁྲོད་ཀྱི་མི་རྣམས་
ཕལ་ཆེས་ཀྱང་། །རྩོད་དུས་སྙིགས་མའི་སྐྱོན་དང་བཅས་པའི་ཕྱིར། །བློ་གྲོས་གཟུ་བོར་གནས་པ་ཤིན་ཏུ་དཀོན། །དེ་
ཕྱིར་བདེན་པར་སྨྲ་བའང་རྒྱ་ལམ་ཙམ། །རྒྱལ་དང་རྒྱལ་སྲས་སྟོབས་བཅུ་མངའ་བས་ཀྱང་། །སེམས་ཅན་མོས་
པ་སྣ་ཚོགས་མི་མགུ་ན། །ཁོ་བོས་ལེགས་བཤད་དབྱངས་སྙན་བསྒྲགས་གྱུར་ཀྱང་། །དེང་སང་དུས་ཀྱི་སྐྱེ་བོ་སུ་
ཞིག་འཛིན། །འོན་ཀྱང་ཡོངས་འཛིན་དམ་པའི་བཀའ་དྲིན་དང་། །ལྷག་པའི་ལྷ་ཡི་རིགས་སྔགས་འོད་ཟེར་
གྱིས། །སྙིང་གི་མུན་ནག་རགས་པ་བཅོམ་པའི་ཕྱིར། །མཁས་པའི་དགོངས་པ་འཁྲུལ་མེད་ལེགས་པར་
བཤད། །འདི་ན་ཕྱི་ནང་གྲུབ་མཐའི་རྣམ་དབྱེ་དང་། །ཐེག་པ་གསུམ་དང་རྒྱུད་སྡེ་རྣམ་བཞི་ཡི། །རྟོགས་པར་
དཀའ་བའི་དོན་རྣམས་ཤིན་ཏུ་གསལ། །དོན་གཉེར་ཡིད་ཀྱི་དགའ་སྟོན་མི་ཟད་གཏེར། །ཚིག་དོན་བཟང་པོའི་
ལོངས་སྤྱོད་སྣ་ཚོགས་ཡོད། །གེགས་མེད་ཅི་དགར་ལོངས་སྤྱོད་དགེས་པར་རོལ། །གལ་ཏེ་འགའ་ཞིག་སྨོད་
ཅིང་འདོར་ན་ཡང་། །ཕྱོགས་འཛིན་རང་བློའི་དྲི་མས་གོས་པ་སྙམ། །སངས་རྒྱས་བསྟན་ལ་སྐད་ཅིག་མི་གཡེལ་
བར། །སྲུང་སྐྱོབས་མཛད་པའི་དམ་ཅན་རྒྱ་མཚོའི་ཚོགས། །ཐུབ་པས་བཀའ་བསྒོ་ཞལ་གྱིས་བཞེས་པ་རྣམས། །ཐོགས་
མེད་མཐུ་སྟོབས་དཔུང་དང་ལྡན་གྱུར་ཅིག །བསྟན་ལ་ཞུགས་པའི་གང་ཟག་འགའ་ཞིག་གིས། །བསམ་སྦྱོར་
ནོངས་པས་ཁྱེད་ཐུགས་མི་སྐྱོ་བར། །སྐྱེ་དགུ་རྣམས་ཀྱི་ཕན་དང་བདེ་བའི་གཞི། །སངས་རྒྱས་བསྟན་པ་ཡུན་དུ་
རྒྱས་པར་མཛོད། །ལྷག་བསམ་བཟང་པོས་བསྐུལ་མ་འདེབས་པ་དང་། །བསམ་སྦྱོར་བཟང་པོས་མཐུན་རྐྱེན་
སྒྲུབ་པ་དང་། །སྤྲོ་བས་ཡི་གེའི་འདུ་བྱེད་སྦྱོར་བ་རྣམས། །དོན་གཉིས་ཕུན་སུམ་ཚོགས་པ་འབྱོར་གྱུར་ཅིག །བདག་~474~  .0=- ?- * : A- # R3- $? 3- K R$?- 2 1 A$?- 0 R.- གཉིས་  0 R,
ཀྱང་བྱམས་མགོན་ཆེན་པོའི་ཞབས་དྲུང་དུ། །ཐེག་ཆེན་དམ་ཆོས་བདུད་རྩིའི་བཅུད་འཐུངས་ནས། །སྟོང་ཉིད་
སྙིང་རྗེའི་ནུས་པ་རབ་རྒྱས་ཏེ། །མཁའ་དང་སྲིད་པ་ཇི་སྲིད་གནས་ཀྱི་བར། །རྒྱལ་དང་རྒྱལ་སྲས་བཞེད་པ་ཇི་
བཞིན་དུ། །དམ་ཆོས་སྤེལ་ཅིང་འགྲོ་བ་འདྲེན་པར་ཤོག །ཐུབ་དབང་སྲས་དང་བཅས་པའི་ཡོན་ཏན་དང་། །ཕྲིན་
ལས་མཐུ་སྟོབས་ཐོགས་པ་མེད་པ་དང་། །རྒྱུ་འབྲས་བསླུ་བ་མེད་པའི་བདེན་པ་ཡིས། །ཕན་བདེའི་འབྱོར་པ་
ཀུན་ཏུ་རྒྱས་གྱུར་ཅིག །
འདིའི་ཡི་གེ་པ་ནི། སྒོ་གསུམ་ཐུབ་པའི་གསུང་དང་མཐུན་ཅིང་སྡེ་སྣོད་ལ་སྦྱངས་པ། པུ་ཧྲངས་པའི་ཞང་
བཙུན་དགེ་བའི་བཤེས་གཉེན་མཉྫུ་ཤྲཱིས་ཀུན་སློང་དགེ་བའི་ཡིད་ཀྱིས་བགྱིས་པའོ། །ཚིག་དོན་ནོར་བའི་གཞི་
བྱེད་པས་ཀུན་ལ་མ་གྲགས་པའི་བསྡུས་ཡིག་མི་འབྲི་བ་གལ་ཆེའོ། །ཕྱོགས་དུས་གནས་སྐབས་ཐམས་ཅད་དུ་
དགེ་ལེགས་འཕེལ་བར་གྱུར་ཅིག །།མདྒ་ལཾ།  སིདྡྷི། ཤུ་བྷཾ།།   །།
